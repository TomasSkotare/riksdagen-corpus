<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--83</head>
          <docDate when="2008-03-12">2008-03-12</docDate>
        </div>
      </front>
      <body>
        <div>
          <note n="ff77a252">
            ﻿
          </note>
          <note n="7a786cb7">
            Riksdagens protokoll
          </note>
          <note n="059ce276">
            2008/09:83
          </note>
          <note type="date" n="7d5d5d3d">
            Torsdagen den 12 mars
          </note>
          <note n="60d98a15">
            Kl. 12:00 - 19:24
          </note>
          <note n="bcb12587">
            1 § Debatt om aktuella frågor i EU-samarbetet
          </note>
          <note type="speaker" n="7d3b6bb8">
            Anf. 1 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-1cbea08871be9039-0" n="927ade9e">
            <seg n="45f74f9b">
              Fru talman, ärade ledamöter! Vi européer har EU och dess föregångare
              mycket att tacka för: en stabil fred, rivna gränser mellan människor
              och länder och en långtgående politik för att klara miljö- och
              klimatförändringar. Det europeiska samarbetet av i dag är det
              viktigaste verktyg vi har för att lösa gemensamma problem i Europa.
              Framgångsarbetet bygger på idéer, visioner, hårt arbete och en
              hel del kompromisser.
            </seg>
            <seg n="d0de6dab">
              Kommissionen är en av byggstenarna i arbetet som gör att det
              dagliga omsätts i praktisk handling. Därför är det utmärkt att
              riksdagen har bjudit in till den här debatten om kommissionens
              årliga politiska strategi. Alla vi som är engagerade i Europafrågor
              har anledning att se fram emot vad som ska komma redan detta år.
              Det är valet till Europaparlamentet, tillsättandet av en ny kommission
              och det svenska ordförandeskapet som vi har runt hörnet. Med det
              har vi klivit över tröskeln till ett verkligt spännande EU-år.
            </seg>
            <seg n="e29cc5cf">
              Samtidigt är det uppenbart att EU-länderna brottas med en mängd
              utmaningar och gemensamma problem som behöver hanteras här och
              nu och också kräver åtgärder på lång sikt. Många av de frågorna
              kommer också att finnas kvar under det svenska ordförandeskapet.
            </seg>
            <seg n="074ad1d4">
              En av de största utmaningar som EU någonsin ställts inför är
              den nuvarande ekonomiska krisen. Lågkonjunkturen har på allvar
              kopplat sitt grepp över Europa. Vikande efterfrågan och stora
              svårigheter att få krediter slår hårt, och många människor mister
              sina jobb. Fler länder upplever en negativ ekonomisk tillväxt.
              Nyheter om varsel blir tyvärr vardagsmat.
            </seg>
            <seg n="da05a798">
              Krisen kräver snabba åtgärder men också en politik för framtiden.
              Det är något som också kommissionen pekar på i sin årliga strategi.
              Trots det allvarliga läget, eller kanske just på grund av det
              allvarliga läget, är det så viktigt att vi kan visa styrka i att
              27 länder agerar tillsammans i stället för vart och ett för sig.
            </seg>
            <seg n="2fd696ad">
              I den nuvarande krisen har EU hittills visat på en förmåga att
              kunna samla sig. I oktober beslutade stats- och regeringscheferna
              om ett gemensamt paket för att stabilisera utvecklingen på de
              finansiella marknaderna, och i december fattade de beslut om en
              gemensam återhämtningsplan för Europa. Det bidrog till att den
              akuta krisens effekter kunde mildras även om det förstås återstår
              mycket att göra.
            </seg>
            <seg n="fba21f83">
              Återhämtningsplanen omfattar insatser i form av finanspolitisk
              stimulans på såväl nationell som EU-nivå. Det motsvarar ungefär
              1,5 procent av EU:s samlade bnp. Den innehåller också mer långsiktiga
              insatser för att stärka vår ekonomis förmåga att stå emot kommande
              kriser.
            </seg>
            <seg n="28ff23b3">
              Det handlar i stor utsträckning om att stärka och påskynda genomförandet
              av EU:s gemensamma strategi för tillväxt och sysselsättning, det
              som vi kallar för Lissabonstrategin. Att EU behöver en sådan strategi
              även efter år 2010 när den nuvarande löper ut är de flesta överens
              om. Hur den ska se ut diskuteras just nu livligt.
            </seg>
            <seg n="98fc874f">
              Från svensk sida är inställningen klar. Europa behöver en plan
              som fokuserar på att skapa långsiktigt hållbar tillväxt och välfärd.
              Därför vill vi ha en vass strategi som bejakar öppenhet och handel
              som främjar ett hållbart näringsliv och ett innovativt företagsklimat
              som sporrar till kunskap och forskning. Vi måste också börja omställningen
              till ett mer ekoeffektivt samhälle.
            </seg>
            <seg n="73e570b5">
              Beslut om en sådan strategi kommer med största sannolikhet att
              fattas under det spanska ordförandeskapet år 2010. Men regeringen
              ser det som en viktig uppgift att förbereda beslutet på bästa
              sätt under vårt ordförandeskap till hösten.
            </seg>
            <seg n="e38c6476">
              Det kommer att ta tid innan vi ser slutet på den ekonomiska krisen.
              Under tiden ska vi göra vad vi kan för att dämpa effekterna av
              den. Men det måste vara fullkomligt glasklart att EU måste fortsätta
              på den inslagna vägen med gemensamt agerande och gemensamma åtgärder.
              Ska vi klara oss i krisen behöver vi mer Europa och inte mindre.
            </seg>
            <seg n="daf88988">
              Svaret på frågan hur vi räddar jobben och välfärden är inte att
              varje EU-land vänder sig inåt för att skydda den egna industrin.
              Protektionism kan aldrig vara en del av lösningen, det är bara
              en del av problemet.
            </seg>
            <seg n="22449d38">
              Fru talman! Kampen mot klimatförändringarna är vår generations
              viktigaste uppgift. Därför var det väldigt glädjande att EU-länderna
              i december förra året, eller egentligen först för ett och ett
              halvt år sedan, beslöt sig för att minska utsläppen av växthusgaser
              med 20 procent till år 2020 och med 30 procent om vi får ett internationellt
              avtal. Det måste ses som en historisk överenskommelse som inte
              hade varit möjlig för flera år sedan.
            </seg>
            <seg n="1962c8e3">
              I december förra året kunde medlemsstaterna också enas om ett
              bindande klimatavtal inom EU som ska bli avstampet mot en global
              uppgörelse i Köpenhamn i december 2009. Den allra viktigaste frågan
              för det kommande svenska ordförandeskapet kommer att vara just
              de internationella förhandlingarna om ett nytt klimatavtal som
              kan börja gälla när Kyotoavtalet löper ut.
            </seg>
            <seg n="cf2e419c">
              Vårt mål är naturligtvis att vi ska få stora delar av världen
              att ställa sig bakom en ny överenskommelse. EU kan och bör visa
              ledarskap i klimatfrågan. Men vi har fortfarande en hel del kvar
              att göra, och vi måste hålla ihop. Alla undersökningar är helt
              entydiga. EU:s medborgare förväntar sig att EU tar ansvar och
              levererar i klimatfrågan.
            </seg>
            <seg n="133d0c79">
              Därför måste detta arbete fortsätta oavsett den ekonomiska krisen.
              Det mycket allvarliga ekonomiska läget får inte användas som en
              ursäkt när notan för EU:s klimatpaket ska betalas. Det kommer
              vi aldrig att gå med på.
            </seg>
            <seg n="dc0994c8">
              Energiförsörjningsfrågor har på senare tid kommit högt på EU:s
              dagordning. Det beror delvis på att kommissionen i november förra
              året lade fram sin så kallade andra strategiska energiöversyn
              där försörjningstrygghet var tema. Men ännu viktigare var naturligtvis
              verkligheten.
            </seg>
            <seg n="02dce6b1">
              Det handlar om den energikris som i början av året lamslog delar
              av Europa där vissa länder drabbades mycket hårt mitt i vinterkylan.
              Det gäller Makedonien, Slovakien och Bulgarien. Deras invånare
              tvingades uthärda nästan två veckor av isande kyla.
            </seg>
            <seg n="59eda64c">
              Svaret på hur vi löser frågan om försörjningstrygghet är inte
              enkelt. Regeringen menar att en del av lösningen ligger i utvecklingen
              av förnybara energikällor och energieffektivisering. Att fortsätta
              arbetet mot en gemensam europeisk energimarknad är också en mycket
              viktig del på lång sikt.
            </seg>
            <seg n="b7acd475">
              Fru talman! I år firar vi att det är fem år sedan den största
              utvidgningen i EU:s historia ägde rum. Europa har enats på ett
              sätt som inte var möjligt för 20 år sedan. Det handlar om rättssäkerhet,
              öppna marknader, demokrati och skydd av minoriteter. Allt detta
              är i dag verklighet för medborgarna i Östeuropas forna kommunistdiktaturer.
              Att Tjeckien i dag är ordförandeland för EU är ett talande bevis
              för att Monnets och Schumans idéer har vunnit över Stalins.
            </seg>
            <seg n="ea50a34b">
              Utvidgningen betraktas med rätta som en av EU:s absolut största
              framgångar. Trots det höjs det röster för ett stopp för utvidgningen.
              Mot bakgrund av det ekonomiska läget hävdar vissa att EU inte
              har råd med eller i varje fall måste ta en paus i utvidgningen.
              Sverige är av helt motsatt åsikt. Alla vinner på att ha demokratiska
              och stabila grannar.
            </seg>
            <seg n="9b111414">
              Den ekonomiska krisen får inte bli ett sätt att hindra en fortsatt
              utvidgning. Vi har inte råd att låta bli. Det är av största vikt
              att processen rör sig framåt för de länder som har börjat sin
              väg mot medlemskapet. Det gäller naturligtvis länderna på Balkan,
              där utsikterna om EU-medlemskap är en viktig katalysator för reform.
              Det är viktigt att vi visar dem att det lönar sig att reformera
              och att fatta en hel del smärtsamma beslut.
            </seg>
            <seg n="3aabab04">
              Så länge villkoren för medlemskap respekteras de som regleras
              i Köpenhamnskriterierna måste vi vara tydliga: Ja, ni är välkomna
              så länge reformerna fortsätter. Dessa länder på Balkan som för
              inte alltför länge sedan var i krig med varandra måste en dag
              kunna sitta vid samma sammanträdesbord som vi andra inom Europeiska
              unionen.
            </seg>
            <seg n="241de4e3">
              Det gäller också för Turkiet. Den förhandlingsprocess som har
              inletts med Turkiet bereder väg för en utveckling som ligger i
              hela regionens intresse. Det återstår mycket att göra i Turkiet,
              absolut. Men det är viktigt att Europeiska unionen står upp för
              sina löften och fortsätter förhandlingarna. Under det svenska
              ordförandeskapet kommer regeringen därför att driva på för att
              öppna fler förhandlingskapitel.
            </seg>
            <seg n="059ae2d4">
              Fru talman! Jag har i dag pekat på en mängd utmaningar som EU
              har att hantera i dag och framöver, och det finns förstås många
              fler.
            </seg>
            <seg n="47be243b">
              En del av dessa hamnar i vårt knä under hösten 2009. Om EU ska
              kunna ta tag i detta på riktigt krävs det två mer institutionella
              förutsättningar. Vi behöver en modern budget och vi behöver Lissabonfördraget
              för att vi ska kunna jobba effektivt och skapa större insyn och
              öppenhet för medborgarna.
            </seg>
            <seg n="6f98c1c7">
              EU:s budget måste bli modern och anpassas till människors verklighet.
              I dag går 75 procent av budgeten till jordbruksstöd och regionalstöd.
              Det är inte en rimlig ordning.
            </seg>
            <seg n="3acb3f3d">
              Det här är en inställning som regeringen har drivit hårt inom
              ramen för EU:s budgetöversyn. Jag är mycket glad över att det
              finns en stor samsyn kring de här frågorna i riksdagen. Därför
              beklagar jag att kommissionen driver denna fråga i långbänk. Det
              betyder att Sverige inte ser ut att kunna få hantera budgetöversynen
              under vårt ordförandeskap. Men vi ger inte upp. Ansträngningen
              att modernisera budgeten går vidare.
            </seg>
            <seg n="0987b4a1">
              För att EU ska kunna ta itu med viktiga utmaningar, klimatförändringarna,
              ekonomin och gränsöverskridande brottslighet behövs det en ny
              budget, och Europa behöver Lissabonfördraget. Det är oklart när
              detta kan träda i kraft. Mycket talar för att det blir en folkomröstning
              på Irland igen, troligen under hösten, och då får det svenska
              ordförandeskapet hantera följderna.
            </seg>
            <seg n="a782195f">
              Naturligtvis är det irländarna som ska rösta, men jag kan inte
              nog betona hur viktigt vi tycker att det här fördraget är. Det
              gör beslutsfattandet effektivare. Demokratin stärks genom att
              Europaparlamentet och riksdagen får inflytande över EU-frågorna.
              Genom Lissabonfördraget får EU möjligheter att föra en mer samlad
              koordinerad utrikespolitik, genom skapandet av den europeiska
              utrikestjänsten.
            </seg>
            <seg n="1cf4a55a">
              År 2009 kommer i alla bemärkelser att vara ett europeiskt superår
              med många processer i formativa skeden. Det kommer att bjudas
              på många tillfällen att diskutera detta, och jag ser fram emot
              att få göra det vid flera tillfällen, fru talman.
            </seg>
          </u>
          <note n="02c8ba12">
            I detta anförande instämde Gunnar Andrén, Helena Bargholtz, Anita
            Brodén, Karin Granbom Ellison, Ulf Nilsson och Christer Winbäck
            (alla fp) samt Eliza Roszkowska Öberg (m).
          </note>
          <note type="speaker" n="40e5b23d">
            Anf. 2 MARITA ULVSKOG (s):
          </note>
          <u who="unknown" xml:id="i-76badaa06f1015d1-0" n="8cbc0216">
            <seg n="d8fbf0aa">
              Fru talman! Den 7 juni är det val till Europaparlamentet, och
              den 1 juli tar Sverige över ordförandeskapet i EU för ett halvår
              framåt. Förberedelserna för båda dessa händelser pågår just nu.
            </seg>
            <seg n="af44f74a">
              Vi socialdemokrater har i likhet med de andra partierna arbetat
              fram ett valprogram och inlett valkampanjen. Regeringen har inför
              ordförandeskapet skaffat en logotyp och en webbadress. Och på
              webbplatsen ger man sig nu ut för att föra hela EU:s talan, dock
              under rubriken: Sverige i rampljuset.
            </seg>
            <seg n="c01b1f65">
              Det ger en lätt obehaglig känsla av vad som väntar: Showtime
              tonight, live om stage, the Swedish presidency skådespeleri i
              stället för allvar.
            </seg>
            <seg n="87d0426a">
              Sällan har en regering varit så pompös som regeringen Reinfeldt
              är i EU-frågan. Utrikesminister Bildt har sammanfattat det i en
              artikel med formuleringen att Sverige har börjat tala, och Europa
              har börjat lyssna som om Olof Palme inte hade funnits, som om
              Ingvar Carlsson aldrig hade funnits, som om Margot Wallström,
              Anna Lindh, Göran Persson eller Jan Eliasson inte existerat.
            </seg>
            <seg n="d10e864b">
              Men så talar kanske en regering som tappat markkontakten. Det
              talet och det agerandet har Sverige inte råd med. Vi har inte
              råd med en regering som överger svenska intressen och en kamp
              för ett EU som fungerar bättre för fint sällskap och pompösa deklarationer,
              en regering som prioriterar rampljus före jobbkris.
            </seg>
            <seg n="aaa76194">
              Den här debatten ska handla om aktuella EU-frågor. Därför vill
              jag börja med den mest aktuella frågan, den om jobben.
            </seg>
            <seg n="12a4a276">
              I går rapporterades det från Norrbotten att fler människor hade
              varslats om uppsägning under februari än under någon annan februarimånad
              på minst 20 år. På Cederroth i Falun, som jag besökte i går, har
              varslen också börjat trilla in. På Avesta Jernverk, där jag inledde
              mina samtal inför Europaparlamentsvalet, har flera hundra varslats
              om uppsägning, och flermiljardinvesteringar har hastigt avbrutits.
            </seg>
            <seg n="28dd7183">
              I kommuner och landsting handlar det om 20 000 anställda i vård,
              skola och omsorg som riskerar uppsägning. När det gäller ungdomar
              har vi den näst högsta och snabbast ökande arbetslösheten. Nästa
              år riskerar vi att ha 25 miljoner öppet arbetslösa i EU och 10
              procent öppen arbetslöshet här i Sverige.
            </seg>
            <seg n="e554bf18">
              För oss socialdemokrater sätter det dagordningen inför Europaparlamentsvalet
              i år och riksdagsvalet nästa år. Våra tre viktigaste frågor är:
              fler jobb, bättre jobb och grönare jobb. Det är de tre frågorna.
            </seg>
            <seg n="847dfc24">
              EU:s budget måste användas, precis som Cecilia Malmström själv
              anförde, på ett helt nytt sätt. I stället för att pumpa ut merparten
              av EU:s pengar till storjordbruk som producerar överskott, som
              sedan dumpas i länder i andra delar av världen som därmed riskerar
              att få sin egen livsmedelsproduktion sönderslagen, måste EU:s
              budget användas till investeringar i infrastruktur, i energisystem,
              i miljö och klimat, i industri- och tjänstesektor, i sådant som
              ger jobb här och nu och i framtiden.
            </seg>
            <seg n="f27986a5">
              Här måste ett svenskt ordförandeskap gå från vackra ord till
              handling. Vad tänker Cecilia Malmström göra?
            </seg>
            <seg n="3f02f1f7">
              EU-ordförandeskapet måste, eftersom den svenska regeringen inte
              gjort något åt saken hittills, innebära att Europa beslutar att
              vår konkurrensförmåga ska bygga på att vi i varje land varje löntagare
              och i hela denna union är bäst, skickligast och mest kompetenta
              på det vi gör, det vill säga att vi inte satsar på att konkurrera
              med låga löner och inte ställer löntagare mot löntagare.
            </seg>
            <seg n="7cb77aeb">
              Vad har Cecilia Malmström för besked i den frågan i dag? Kommer
              fackliga rättigheter, i vårt fall de avtal som är slutna på svensk
              arbetsmarknad, att tillåtas gälla fullt ut?
            </seg>
            <seg n="3b7965e2">
              Kommer regeringen under ordförandeskapet att driva frågan om
              ändringar i utstationeringsdirektivet? Kommer ni att driva den
              frågan över huvud taget? Kommer regeringen att acceptera en ny
              kommission som går på tvärs med löntagarnas intressen i denna
              fråga?
            </seg>
            <seg n="41ecd85f">
              Fru talman! I maj är det toppmöte i EU på temat jobben, ett drygt
              halvår efter det att krisen blev ett faktum. Det är sannerligen
              på tiden.
            </seg>
            <seg n="c1e393a7">
              Jag lyssnade till Fredrik Reinfeldt när han i SVT 2:s Agenda
              slog sig för bröstet med att Sverige redan gjort de mest massiva
              insatserna för att möta krisen.
            </seg>
            <seg n="93a91948">
              Studerar man fakta visar det sig dock att Sverige befinner sig
              i det absoluta bottenskiktet när det gäller krisinsatser. USA,
              men också Norge, har satsat femdubbelt och tiodubbelt mer än Sverige
              för att rädda jobb, för att utveckla nya jobb, för att satsa på
              utbildning.
            </seg>
            <seg n="ffe74d2f">
              EU har enats om insatser som motsvarar ungefär 1,2 procent av
              bnp. Sverige ligger bland de absolut sämsta med 0,4 procent som
              andel av ekonomin.
            </seg>
            <seg n="66234ba0">
              Som regering i Sverige står borgerligheten för en passivitet
              som leder till pessimism och till den protektionism som Cecilia
              Malmström fasar för. Vad tänker Cecilia Malmström göra för att
              bryta denna onda cirkel?
            </seg>
          </u>
          <note n="21f9a3d6">
            I detta anförande instämde Carina Adolfsson Elgestam, Ann Arleklo,
            Susanne Eberstein, Monica Green, Hans Hoff, Berit Högman, Eva-Lena
            Jansson, Sonia Karlsson, Agneta Lundberg, Marina Pettersson, Anneli
            Särnblad och Maryam Yazdanfar (alla s).
          </note>
          <note type="speaker" n="1704c649">
            Anf. 3 ANNA KINBERG BATRA (m):
          </note>
          <u who="anna_kinberg_batra_c1916b" xml:id="i-eccf2bae0e4fe096-0" n="58acc067">
            <seg n="1c29d6d1">
              Fru talman, ärade ledamöter och ni som sitter på läktaren! På
              läktaren sitter några kolleger från den franska nationalförsamlingen
              som jag också vill hälsa välkomna i dag. Det passar bra när vi
              har Europadebatt och talar om öppenheten, som faktiskt är väldigt
              viktig och delvis hotad.
            </seg>
            <seg n="112ded0d">
              Hårda tider för Europa så inleds kommissionens arbetsprogram.
              Så inleder jag även gärna det här. Gärna är väl att ta i. Det
              är naturligtvis inte särskilt kul tider. Men de har satt EU på
              prov, och man har hittills visat att samarbetet fungerar och levererar
              viktiga resultat.
            </seg>
            <seg n="0f403ed8">
              EU är varken mer eller mindre än världens bästa samarbete mellan
              nationalstater. Det är naturligtvis inte så lite. Det är unikt,
              och det är fantastiskt i många avseenden. Men det blir heller
              inte mer än vad vi gör det till, inte mer än vilken politik och
              vilket ledarskap vi fyller det med.
            </seg>
            <seg n="86a1a802">
              Nu har vi Sveriges första regering, sedan vi blev medlemmar,
              som styrs av politisk vilja, politisk ambition, som vet att den
              vill vara med i samarbetet och delta aktivt, till skillnad från
              de regeringar som bland andra Marita Ulvskog satt i.
            </seg>
            <seg n="88a30fdf">
              Nu har vi en regering som vet vad den vill, som vill använda
              samarbetet till att skapa resultat. Ni hör det på Cecilia Malmström.
              Ni hör det på Fredrik Reinfeldt och många andra. Och nu, om någonsin,
              behövs ledarskap.
            </seg>
            <seg n="c9108114">
              Europa blev nämligen inte rikt av att skydda sig från handel
              och konkurrens. Tvärtom blev vi rika av att våga vara öppna för
              handel och för människor från andra länder.
            </seg>
            <seg n="6effa025">
              Det var inte genom att sitta och stänga dörren om oss, vara sura
              och lite rädda som vi byggde upp det välstånd vi har. Europa har
              inte alltid varit rikt. Vi kan ta det för givet, men det är farligt
              att göra det.
            </seg>
            <seg n="ce540b1f">
              En som har skrivit om det väldigt bra är en amerikansk historiker
              som heter Paul Kennedy. Han skrev så här: Är EG som det hette
              när han skrev det här på grund av den sociala och politiska skillnaden
              mellan medlemmarna lika kapabel som sina konkurrenter på andra
              kontinenter att svara på snabba och stora skiften i näringsstruktur?
              Eller är dess politik mer utformad för att dämpa effekten av ekonomisk
              förändring på mindre konkurrenskraftiga sektorer och, genom att
              vara så human på kort sikt, skapar den då konkurrensnackdelar
              på längre sikt?
            </seg>
            <seg n="7725b0fa">
              Boken skrevs 1987. Då hade EG, som det hette då, tolv regeringar,
              vilket bekymrade honom redan. Han undrade hur det skulle fungera,
              om det kunde styras. EMU fanns inte alls som bekant. I dag finns
              och fungerar EU med 27 medlemmar. Vi har Nicefördrag. Vi samarbetar
              om fler områden än förut, och vi har en gemensam valuta med 16
              medlemsstater. På så sätt är EU kapabelt.
            </seg>
            <seg n="06f39249">
              Men frågan hur vi klarar konkurrensen i världen, hur vi slår
              vakt om vårt välstånd och ökar det är tyvärr fortfarande aktuell
              och behöver fortfarande bättre svar. Konkurrensen från andra regioner
              i världen har ökat. Världshandeln har blivit viktigare, och omvandlingstrycket
              har blivit hårdare. Risken är kanske ännu större i dag att Europa
              vänder sig inåt och i så fall riskerar jobben och tryggheten.
            </seg>
            <seg n="a3296b15">
              Ta en vanlig mobiltelefon som de flesta av oss i riksdagen har,
              en Sony Ericsson-telefon. Är det en klassisk svensk industriprodukt
              eller inte? Det kanske det inte är. Det är ju en kombination av
              varor och tjänster. Det står Sony Ericsson på den, och den är
              byggd av delar från många olika länder, av kunskap från många
              olika länder.
            </seg>
            <seg n="97b4fe59">
              Är det bra eller dåligt? Det kan vara väldigt bra. Det kan skapa
              väldigt många jobb. Ju färre hinder för utbyte mellan länder av
              varor, tjänster och människor som vi har desto fler nya jobb kan
              skapas. Det är dags att slå vakt om just den inre marknad och
              den rörlighet som EU är byggt på som också har regler för trygghet
              när människor rör sig. Det är så vi har skapat vårt välstånd,
              och det är den öppenheten vi måste slå vakt om nu. För nu hotas
              den faktiskt.
            </seg>
            <seg n="d304436d">
              I dag finns det inga jobb kvar, antar jag, för dem som bygger
              svarta bakelittelefoner som det står Tillhör Televerket på. Men
              nya jobb har skapats av Ericsson och många andra företag. Ju fler
              svenska företag som kan nå andra länder med bra villkor och skapa
              jobb i Sverige och utomlands desto bättre trygghet får vi.
            </seg>
            <seg n="e6d941a1">
              Därför är det otroligt viktigt att vi slår vakt om öppenheten
              såsom vi har brukat göra i den här kammaren. Då blir jag bekymrad
              när vi får signaler från dem som vill ge bidrag till vissa industrier
              i vissa regioner. Jag blir bekymrad när jag ser dem som vill bromsa
              en europeisk energimarknad som kan hjälpa våra grannar att bygga
              och också rena sina ekonomier. Jag blir väldigt bekymrad när jag
              ser ren skrämselpropaganda om att det skulle vara farligt för
              företag att ha utländska människor på arbetsmarknaden eller för
              svenskar att röra sig till andra länder.
            </seg>
            <seg n="252f81d4">
              Det är ett utbyte som har gjort oss rika. Vi brukar ha enighet
              i den här kammaren om att det här utbytet, frihandeln, rörligheten
              och deltagandet i Europasamarbetet är viktigt och bra. Jag vill
              inte att Europa ska bli ett fattigt museum, där vi sitter och
              drömmer och tronar på fornstora dar, där vi har jättefina kyrkor
              och slott som lockar turister från Kina och Indien som kan resa
              hit billigt men vi européer är fattigare, bittra, arbetslösa och
              otrygga.
            </seg>
            <seg n="746f1db1">
              Det är ett starkt, öppet och fungerande Europa som kan säkra
              jobben, tryggheten och välståndet framöver. Nu har vi sett under
              hösten att EU svarade på krisen. EU fungerar. EU kan samla sig.
              Nu gäller för oss, särskilt under svenskt ordförandeskap, att
              peka ut vägen framåt ur krisen. Den går genom att slå vakt om
              öppenheten och det EU som finns och fungerar.
            </seg>
            <seg n="3737d01c">
              Vi behöver mer än på väldigt länge nu ett starkt och öppet Europa.
              Det är för Sveriges bästa.
            </seg>
          </u>
          <note n="6c974283">
            I detta anförande instämde Eliza Roszkowska Öberg och Marie Weibull
            Kornias (båda m).
          </note>
          <note type="speaker" n="9370b468">
            Anf. 4 STAFFAN DANIELSSON (c):
          </note>
          <u who="staffan_danielsson_559bd0" xml:id="i-3e3200cc960b35d9-0" n="b2d232b6">
            <seg n="34144acb">
              Fru talman! Ärade åhörare och lyssnare! Centerpartiet har en
              dröm. Det är drömmen om vårt Europa, en europeisk union där människan
              står i centrum, ett EU som en verklig global ledare, ett grönt
              och hållbart Europa och ett företagsamt och välmående Europa.
              Det är ett Europa som samarbetar om de stora gränsöverskridande
              frågorna men som ska vara smalare men vassare så att man inte
              petar i de rent nationella frågorna.
            </seg>
            <seg n="5e3be0e5">
              Vår dröm om Europa vill vi förverkliga för Sveriges, Europas
              och även världens bästa. Vår dröm bygger på vår tro på människan,
              på hennes förmåga och vilja att skapa en bättre framtid för sig
              själv och sina närmaste. Vi vill att den europeiska unionen ska
              axla manteln som en global ledare som värnar och driver på det
              internationella samarbetet för demokrati, bistånd och mänskliga
              rättigheter och för frihandel, konfliktlösning och en bättre miljö.
            </seg>
            <seg n="349cbb39">
              Vår framtid avgörs i betydande grad av EU-ländernas gemensamma
              kraft och engagemang för att överlämna en grönare och mer hållbar
              planet till våra barn och barnbarn. Vi vill se ett Europa med
              kreativitet och entreprenörskap som bygger på vår övertygelse
              att välstånd frambringas genom öppna gränser och fri konkurrens.
            </seg>
            <seg n="6af43309">
              Drömmen om Europa i en vidare alleuropeisk mening började på
              allvar ta form direkt efter andra världskriget. Målsättningen
              var glasklar: Aldrig mera krig på vår kontinent.
            </seg>
            <seg n="0cb761ea">
              Sedan 1995 är Sverige glädjande nog med och förverkligar denna
              dröm. Genom årtiondena har unionen gång på gång visat styrkan
              med sin bärande idé, fredsprojektet, inte minst genom den fantastiska
              process för demokrati och mänskliga fri- och rättigheter som utvidgningen
              och de allt närmare relationerna med våra grannar, såväl nära
              som mer fjärran, utgör.
            </seg>
            <seg n="50ba5d5e">
              I dag är krig mellan EU:s medlemsländer otänkbart. Vi löser våra
              konflikter med samtal och dialog runt förhandlingsbord och i öppna
              samråd. Det är en oerhörd framgång som gör allas vår tillvaro
              som unionsmedborgare tryggare och friare.
            </seg>
            <seg n="7019336f">
              I dessa tider av finanskris och klimatkris, med oro för jobben
              och för vår planets fortlevnad, med ökad främlingsrädsla och protektionistiska
              strömningar anser vi i Centerpartiet att det är extra viktigt
              att lyfta fram allt det som vi har lyckats uppnå i Europa och
              att vårda det för framtiden. De tendenser till ökad splittring
              och bristande ledarskap som vi har kunnat bevittna på senare tid
              är bekymmersamma och måste stävjas.
            </seg>
            <seg n="e43f490e">
              Vi måste stå upp för likabehandling och icke-diskriminering.
              Vi måste värna sammanhållningen på den inre marknaden och den
              fria konkurrensen. Framför allt måste vi försvara öppenheten,
              friheten och alla människors lika rätt och värde, det vill säga
              de värden som gjort EU till den gemenskap som unionen är i dag.
            </seg>
            <seg n="7bf62e8e">
              Den fria rörligheten för människor, varor, tjänster och kapital
              är själva grundbulten i det europeiska samhällsbygget, det kitt
              som binder länder, regioner och medborgare samman. För oss i Centerpartiet
              är öppenhet och fri rörlighet honnörsord, såväl inom unionen som
              mellan EU och dess omvärld. Vi vet att ett fritt och mångfasetterat
              utbyte över gränserna främjar konkurrens, tillväxt och välstånd
              medan slutenhet, inskränkthet och protektionism resulterar i motsatsen.
            </seg>
            <seg n="591ccaea">
              I vårt öppna Europa får människor möjlighet att utnyttja allt
              det som vår del av världen har att erbjuda, och vi kan ta till
              vara den drivkraft som varje människa har att försörja sig själv
              och förbättra sin tillvaro. Att stänga våra gränser för det fria
              utbytet är att stänga ute framtid och utveckling.
            </seg>
            <seg n="85d1c158">
              Därför är det oroande med stämningar även i vårt Sverige som
              har uttryckts i ord som go home och som kan leda väldigt fel om
              vi inte tillsammans står upp för de principer som länderna i den
              europeiska unionen är överens om. Dessa principer innefattar tydliga
              regelverk när till exempel tjänsteföretags verksamhet över gränserna
              behöver regleras. På längre sikt är målet givet att EU-ländernas
              ekonomier närmar sig varandra och behovet av regleringar faller
              bort.
            </seg>
            <seg n="e73a1b27">
              Det finns i dag oroande protektionistiska strömningar i Europa,
              och det är oerhört viktigt att dessa kan stävjas. Sverige är ett
              land där handel och export betyder oerhört mycket för vår välfärd.
              Vi måste vara entydiga i vårt arbete för frihandel och en alltmer
              integrerad gemensam marknad.
            </seg>
            <seg n="b898ac88">
              Marita Ulvskog verkade skylla den djupa lågkonjunkturen och jobbkrisen
              på EU. Hon kunde inte vara mer fel ute. I den kommande valrörelsen
              inför valet till Europaparlamentet och i vårt europeiska samarbete
              i övrigt i alla dess delar kommer Centerpartiet att utmana de
              krafter som vill bygga murar och blicka bakåt. Vi blickar i stället
              framåt för att förverkliga vår dröm om det öppna, varma, gröna
              och företagsamma Europa.
            </seg>
            <seg n="d4155d26">
              Europasamarbetet har nått stora framgångar, men Sverige och EU
              kan och ska inte luta sig tillbaka och vara nöjda med situationen
              som den ser ut i dag. Mycket återstår att göra, och Centerpartiet
              kommer med glöd och engagemang att driva på i den riktning vi
              vill se och som jag har redovisat.
            </seg>
          </u>
          <note type="speaker" n="c78dec7b">
            Anf. 5 HOLGER GUSTAFSSON (kd):
          </note>
          <u who="holger_gustafsson_1bab45" xml:id="i-0bdfb5326c151258-0" n="e84a6497">
            <seg n="90c645d8">
              Fru talman! Världen och de globala problemen har kommit oss nära
              oerhört snabbt. Det gäller inte bara informationsmässigt, utan
              i högsta grad också beroendemässigt och konkret. Det handlar om
              utmaningar som kräver gemensamt arbete och gemensamma beslut.
              Enskilda personer, familjer, kommuner, regioner och nationalstater
              räcker inte till. Inom flera områden behöver vi EU för att agera
              gemensamt och kraftfullt så att världen ska kunna bli tryggare
              och säkrare för oss alla.
            </seg>
            <seg n="b925bbac">
              Vi ser de nationsgränsöverskridande miljöproblemen, till exempel
              koldioxidutsläppen från alla länder som försämrar klimatet för
              oss alla. Vi ser finanskrisen som kräver ofattbara gemensamma
              ekonomiska satsningar för att städa upp efter banker som satt
              oss i kris. Vi ser krig, terrorism och kärnvapen som hotar och
              dödar människor dagligen. Den internationella brottsligheten,
              till exempel människohandel, droger och vapen, tränger över varje
              lands gräns och förstör många människors och familjers liv. Vi
              vill också se fattigdomen utrotad.
            </seg>
            <seg n="8281a7ff">
              Sverige som nation kan göra mycket åt dessa gränsöverskridande
              och globala problem men inte ensamt. Sverige kan alltså inte med
              nationell politik hantera de problem som slår direkt mot våra
              egna medborgare.
            </seg>
            <seg n="2661bff7">
              Därför vill vi kristdemokrater se ett mer handlingskraftigt,
              legitimt och fokuserat Europasamarbete med globalt ansvar ett
              Europa där medlemsländerna beslutar gemensamt i verkligt gränsöverskridande
              frågor.
            </seg>
            <seg n="e4a6a43f">
              Fru talman! Som en global aktör i den del av världen, där EU
              är den gemenskap och maktfaktor som gör oss handlingskraftiga
              globalt och regionalt i Europa, är det EU vi bör använda. Detta
              innebär att vi måste försäkra oss om att EU som vår företrädare
              bär upp mångfalden av kulturella traditioner, språk och religioner.
              Per definition hör detta till den europeiska gemenskapens avgörande
              kännetecken och ska så göra.
            </seg>
            <seg n="6f43aad1">
              Vi vet att respekt för mänskliga rättigheter och grundläggande
              friheter är en förutsättning för den fred och stabilitet som vi
              vill ha i alla våra samhällen. Som en global aktör har EU ett
              särskilt ansvar att främja och skydda de mänskliga rättigheterna.
            </seg>
            <seg n="ceb22269">
              Dessa krav ställer vi kristdemokrater på alla nya medlemsländer
              och naturligtvis också på EU:s eget agerande i vår omvärld. Genom
              att erbjuda samarbete och medlemskap kan EU ställa omfattande
              krav på ansökarländer, bland annat i fråga om respekt för mänskliga
              rättigheter, skydd för minoriteter, miljöåtgärder, gränstvister
              och förstås även ekonomiska reformer.
            </seg>
            <seg n="e1eb1d1e">
              Fru talman! För att uppfylla våra krav bör EU vara ett mellanstatligt
              samarbete som kan hantera de överstatliga beslut som vi alla har
              behov av. Den fredstanke som EU grundades på ska vara ledstjärna
              för nödvändigt övernationellt agerande, detta för att kunna lösa
              egna och andras kriser i vår omvärld.
            </seg>
            <seg n="ebf1f4dc">
              Vi vill se tydliga beslut om skydd mot terrorismen. Vi vill se
              tryggare grannländer med ett EU som ställer krav på fungerande
              rättsliga principer.
            </seg>
            <seg n="4879b3fd">
              Det känns tryggt att kunna lita på EU:s gemensamma värderingar
              som grund för de ageranden globalt som sker i olika konflikter
              och kriser, för vi vet vad EU bygger på. Varje medlemsland inom
              EU kan med hänvisning till det kommande Lissabonfördraget åberopa
              att övriga medlemsländer genom solidaritetsklausulen kommer till
              vår hjälp vid kris. Denna ömsesidighet ger en trygghet som vi
              inte ska förakta.
            </seg>
            <seg n="526348ac">
              Fru talman! Det svenska ordförandeskapet kommer att bygga på
              europeiska och därmed kristdemokratiska värderingar för att harmoniera
              med majoritetens syn på Europagemenskapen och bädda för de framgångar
              vi också vill se. Kristdemokratiska värderingar innebär en tydlig
              utrikespolitik grundad på etiska värderingar och ett ansvarstagande
              för alla medborgare inom och utanför unionen.
            </seg>
            <seg n="c1e589eb">
              Fru talman! Med denna övertygelse om behovet av en gemensam Europapolitik
              och vetskapen om att EU kan leverera de beslut och den politik
              som vi behöver känns det riktigt bra att gå ut och möta väljarna
              inför det förestående Europaparlamentsvalet den 7 juni och att
              se fram mot ett svenskt EU-ordförandeskap med start den 1 juli
              2009!
            </seg>
          </u>
          <note type="speaker" n="ceda8a1a">
            Anf. 6 JACOB JOHNSON (v):
          </note>
          <u who="jacob_johnson_8077eb" xml:id="i-b940f37d96ece6ba-0" n="eeae4a4b">
            <seg n="f4c65cac">
              Fru talman! Europa är större än EU. Det bör man påminna sig dessa
              dagar, när regeringsföreträdare i olika sammanhang bombastiskt
              säger ja till Europa. Senast var det folkpartiledaren Jan Björklund
              vid sitt partis riksmöte förra helgen. Egentligen menade ju Björklund
              ja till EU ja till Europeiska unionen och därmed ja till ökad
              överstatlighet, ja till inskränkningar i den svenska kollektivavtalsmodellen
              och ja till kapitalets frihet, bara för att nämna några saker
              vi så att säga har fått på köpet genom vårt medlemskap i Europeiska
              unionen.
            </seg>
            <seg n="dd25d4c7">
              Europa är som sagt var större än EU. Det handlar om nästan 200
              miljoner människor av andra nationaliteter: norrmän, ryssar, ukrainare
              med flera. Det handlar om ytterligare 70 miljoner om man även
              räknar Turkiet som ett europeiskt land.
            </seg>
            <seg n="2ecdc433">
              Vänsterpartiets vision är ett brett alleuropeiskt samarbete på
              demokratisk grund, öppet för alla Europas länder som uppfyller
              krav på demokrati och mänskliga rättigheter. I stället för byråkratiska
              eliter i slutna rum, vilket ofta är verkligheten i dagens EU,
              ska demokratiskt valda företrädare för medborgarna avgöra den
              politiska utvecklingen. Det ska inte finnas något fördrag som
              i förväg slår fast den politiska inriktningen. Samarbetet ska
              vara flexibelt, och länderna ska själva avgöra inom vilka områden
              de vill delta i samarbetet.
            </seg>
            <seg n="8d18b7cf">
              Därför, fru talman, vill jag hävda att Vänsterpartiet är det
              mest Europavänliga partiet men samtidigt det mest EU-kritiska
              partiet här i riksdagen.
            </seg>
            <seg n="880561cb">
              Men vi kommer självklart i den kommande EU-valrörelsen att arbeta
              hårt för att nå så bra valresultat som möjligt för Vänsterpartiet
              så att vi kan skicka våra EU-kritiska representanter till Bryssel.
              Där kommer de naturligtvis också att göra allt för att de beslut
              som fattas i EU blir så bra som möjligt utifrån våra värderingar.
            </seg>
            <seg n="20c9bdf9">
              Vi kommer att agera på samma sätt i EU-parlamentet och EU som
              vi gör i Sveriges riksdag, kommuner och landsting enligt det regelverk
              som råder.
            </seg>
            <seg n="a6063d86">
              Fru talman! EU är en del av världen. Det mullrar av missnöje
              i EU. Den finansiella krisen och den ekonomiska nedgången har
              lett till social oro och våldsamma upplopp i olika europeiska
              städer.
            </seg>
            <seg n="195543bf">
              Men dagens läge har inte kommit som en blixt från klar himmel.
              Under en längre period har den sociala situationen i EU stegvis
              försämrats. Lönernas andel av den samlade bruttonationalprodukten
              sjunker. Antalet arbetande fattiga ökar inom unionen och uppgår
              i dag till ca 20 miljoner, varav de flesta är kvinnor. Man kan
              säga att det sker en amerikanisering av den europeiska arbetsmarknaden
              där människor har jobb men ändå inte får räkningen att gå ihop
              i slutet av månaden. Den sammantagna bilden i EU visar på en social
              polarisering som den finansiella krisen tyvärr ytterligare kommer
              att späda på.
            </seg>
            <seg n="d5dccf50">
              Om drygt en vecka träffas EU:s regeringschefer för att diskutera
              vad som kan göras för att motverka finanskrisen och hur EU ska
              agera inför G 20-mötet i London, då världens ledare träffas för
              att diskutera frågan på global nivå.
            </seg>
            <seg n="7b0653cd">
              Trots att den internationella finanskrisen visar på behovet av
              kraftfulla åtgärder mot dagens spekulationskapitalism är den svenska
              regeringen avvaktande. Den vill till exempel inte binda sig vid
              åtgärder mot existerande skatteparadis. Samtidigt stöder dock
              regeringen att Internationella valutafonden ska få ett ökat ansvar
              för övervakning av ländernas ekonomi och finansmarknaderna. Det
              är en valutafond som med sina krav på privatiseringar och nedskärningar
              i offentlig verksamhet mer är en del av problemet än av lösningen.
            </seg>
            <seg n="6c422e00">
              Vänsterpartiet anser att Sverige i EU ska verka för ett reformerat
              internationellt finanssystem grundat på hållbar utveckling, offentligt
              ägande och kontroll av finansinstitutioner, öppenhet och transparens,
              begränsningar och förbud av spekulativa finansiella instrument
              samt grundläggande reformering av Internationella valutafonden
              och Världsbanken. Inte minst handlar det om röstreglerna, som
              gynnar USA och västvärlden i övrigt på utvecklingsländernas bekostnad.
            </seg>
            <seg n="70082606">
              Fru talman! Strejkrätt ska gå före marknadsfrihet. EU är skapat
              för att avreglera marknad och undanröja hinder för kapital och
              företag. När EG-domstolen försvagar den svenska kollektivavtalsmodellen
              i och med sitt utslag i konflikten mellan Byggnads och det lettiska
              företaget Laval innebär det begränsning av strejkrätten i Sverige,
              urholkade kollektivavtal och lönepress.
            </seg>
            <seg n="a3af7e92">
              Vänsterpartiet krävde att Sverige inte skulle godkänna Lissabonfördraget
              utan garantier för den svenska kollektivavtalsmodellen. Men majoriteten
              har valt att godkänna fördraget. Vi ger inte upp kampen. Lissabonfördraget
              har ännu inte trätt i kraft. Irland ska genomföra en ny folkomröstning,
              och det öppnar en möjlighet för Sverige att få igenom juridiskt
              hållbara garantier för den svenska kollektivavtalsmodellen innan
              detta fördrag träder i kraft.
            </seg>
          </u>
          <note n="3e9d66a2">
            I detta anförande instämde Lena Olsson (v).
          </note>
          <note type="speaker" n="3fff54b2">
            Anf. 7 ULF HOLM (mp):
          </note>
          <u who="ulf_holm_0cd69a" xml:id="i-83a35fbd71a51f84-0" n="afca8547">
            <seg n="7ffe874f">
              Fru talman! Som flera har sagt är 2009 ett mycket intressant
              år. Vi har EU-parlamentsval i juni. Det blir svenskt ordförandeskap
              i EU den 1 juli. Vi har också FN:s klimatmöte i november och december.
            </seg>
            <seg n="d69bdea6">
              Det finns många viktiga frågor. Det finns något som de här tre
              sakerna har gemensamt, nämligen att klimatfrågorna står i centrum
              för alla tre händelserna. Därför är också svenska folket klokt
              när sju av tio säger att det är klimatfrågorna som är de absolut
              viktigaste EU-frågorna just nu detta år. Trots det är det bara
              fem av tio, det vill säga hälften av svenska folket, som tänker
              gå och rösta i EU-parlamentsvalet. Det borde leda till eftertanke.
            </seg>
            <seg n="90e569c8">
              Jag tror att det viktigaste budskapet vi har att föra fram är
              att politik gör skillnad. Det finns en mycket bra anledning att
              gå och rösta i EU-parlamentsvalet den 7 juni. Det finns en mycket
              viktig anledning att engagera sig i frågorna, nämligen att politik
              gör skillnad.
            </seg>
            <seg n="d0f90f8f">
              Är det någon som vet vilken den svenska insatsen var i EU-frågorna
              förra året? När jag är ute och ställer den frågan är det knappt
              någon som kan svara. Det vet vi inte, säger man. Nej, vi vet inte
              det därför att den svenska regeringen har satt sig på åhörarläktaren.
              Den är inte längre aktiv i EU-frågorna. Det finns ingenting som
              utmärker den svenska positionen.
            </seg>
            <seg n="ae9a92f3">
              Vi från Miljöpartiet menar att politik måste göra skillnad. Vi
              måste få ett politiskt ledarskap som lyfter fram frågorna och
              vågar ha det mod som behövs för att lyfta fram klimatfrågorna
              på EU-nivå. Det duger inte att lägga fram en klimatproposition
              i Sveriges riksdag där man säger att de ekonomiska styrmedlen
              är jätteviktiga, men vi väntar till nästa mandatperiod. Vi väntar
              till långt efter FN:s klimatmöte i november.
            </seg>
            <seg n="471d3e38">
              Till skillnad från Anna Kinberg Batra som citerade kommissionens
              arbetsprogram skulle jag vilja använda huvudrubriken Insatser
              nu för ett bättre EU . Det är detta det handlar om. Det är insatser
              nu och agerande nu som är det viktiga. Vi kan inte vänta. Klimatet
              kommer inte att vänta till nästa mandatperiod. Insatser behövs
              nu. Om vi ska övertyga de andra EU-länderna om hur viktigt det
              är att ha en aktiv klimatpolitik och ordentliga mål inför FN-toppmötet
              i Köpenhamn och om vi ska övertyga de andra staterna och utvecklingsländerna
              om hur viktigt det är att satsa på aktiva klimatåtgärder måste
              vi också våga göra någonting nu. Insatserna behövs nu för ett
              bättre EU och ett bättre Sverige.
            </seg>
            <seg n="87211d72">
              Vi kan ta ett exempel nu när man diskuterar återhämtningsplanen
              för EU. Vad är det man satsar på? 85 procent går till fossilämnen.
              Bara 15 procent av de 5 miljarder euro som ska satsas går till
              förnybara energikällor trots att EU så sent som för ett år sedan
              sade att 20 procent måste vara förnybara energikällor. Inte ens
              detta orkar man upp till när man säger att vi behöver en återhämtningsplan.
              Det är tragiskt att höra. Politik måste göra skillnad. Vi måste
              ta stegen framåt.
            </seg>
            <seg n="a5589ef4">
              Tillsammans med klimatet har vi en utmaning till. Det är naturligtvis
              jobbfrågan sysselsättning. Förena dessa två kamper, så kommer
              det att fixa sig! Miljö ger jobb. Satsa på förnybara energikällor!
              Satsa på framtiden! Det skapar sysselsättning, och det skapar
              sysselsättning nu . Det är något vi måste kämpa för tillsammans.
            </seg>
            <seg n="9403797f">
              Det finns många utmaningar under året. Vi måste våga anta utmaningarna.
              Vi måste också jobba globalt. Som flera har varit inne på tycker
              vi inte om nationell protektionism. Vi gillar inte EU-protektionism
              heller. Det måste handla om att riva EU:s murar.
            </seg>
            <seg n="90771ace">
              En av de prioriterade frågorna i kommissionens program i år är
              en grönbok om fiskepolitiken. Då måste också Sveriges regering
              se till att vi får en fiskepolitik som inte går ut på att vi har
              fiskeavtal med andra länder långt borta där EU ger tillträde till
              att fiska ut havet. Vi måste se till att vi får en fiskepolitik
              för framtiden. Här måste regeringen agera.
            </seg>
            <seg n="d56ef3ba">
              Vi måste riva EU:s murar inte bara för att släppa igenom varor
              utan också för människor. Vi måste ha öppna gränser. Tyvärr går
              utvecklingen i fel riktning. Det blir svårare och svårare att
              ta sig till EU. Vi måste få ett mänskligare EU. Vi måste ta emot
              flyktingar som behöver vårt stöd. Den utvecklingen ser vi tyvärr
              inte i dag. Politik måste göra skillnad. Det är ett vägval för
              EU som vi måste göra, och vi måste agera.
            </seg>
            <seg n="0d02978c">
              Lissabonfördraget är ett steg tillbaka. Jag hoppas verkligen
              att Lissabonfördraget inte blir antaget. Det bygger på gamla drömmar
              om ett EU. Vi måste ha ett annat EU. Lissabonfördraget innebär
              framför allt inga nya verktyg alls för miljö- och klimatfrågorna.
              Därför tycker vi inte om detta.
            </seg>
          </u>
          <note type="speaker" n="b2de5396">
            Anf. 8 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-1cbea08871be9039-1" n="927ade9e">
            <seg n="5c6e2c4a">
              Fru talman och ärade ledamöter! Den här debatten ordnas formellt
              med anledning av kommissionens arbetsprogram för nästa år. Min
              avsikt är precis som statsministerns att återkomma och diskutera
              ordförandeskapet, men jag gör naturligtvis det gärna i dag också.
              Förberedelserna inför ordförandeskapet innebär naturligtvis oändligt
              mycket mer än en blogg och en webbplats, även om jag förstår att
              det är en tacksam poäng.
            </seg>
            <seg n="394a0154">
              Vi har kanske det svåraste ordförandeskapet framför oss på många
              år, och vi är ödmjukt medvetna om detta. Den ekonomiska krisen
              och den institutionella osäkerheten gör att det här kommer att
              bli mycket svårt.
            </seg>
            <seg n="c5053d25">
              Vi har också klimatfrågan, där vi just nu kämpar för att EU inte
              bara ska vara överens om de politiska principerna och lagstiftningen
              utan också kunna finansiera det avtal vi har kommit överens om.
              Den ekonomiska krisen här låter jag nästan som Ulf Holm utgör
              en möjlighet att ställa om våra samhällen till ett miljösmartare
              samhälle, att vi kan använda teknik och gröna jobb till att skapa
              en ekoeffektiv ekonomi. Kommissionen beräknar att flera miljoner
              nya jobb kan skapas på det sättet. Det gäller att lansera idén
              och få våra europeiska vänner och kamrater att förstå detta. Här
              är Sverige mycket aktivt.
            </seg>
            <seg n="4bcf99a4">
              Det handlar också om energifrågan, förnybar energi, energieffektiviseringar
              och samarbete, en liberaliserad energimarknad, som jag förstår
              att Socialdemokraterna är emot, och ett antal energisatsningar.
              Sverige har mycket att bidra med här och det gör vi. Vi har lagt
              fram en klimatproposition, som faktiskt är den mest ambitiösa
              i hela Europa.
            </seg>
            <seg n="0c7fa696">
              Att Marita Ulvskog tycker att detta inte är nog förstår jag.
              Jag förstår hennes frustration. Den måste hon förstås ge uttryck
              för, men den är felaktig. Vi gör otroligt mycket i Europeiska
              unionen. Vi är pådrivande i att försöka lösa den ekonomiska krisen.
              Det är ingenting man gör över en kvart. Det är jättesvåra frågor.
              Vi försöker bidra till att EU gemensamt får ordning på de stora
              systemen, makroekonomisk stabilitet, krediter, mot protektionism
              och för öppna marknader.
            </seg>
            <seg n="1fc827a0">
              Det ska alldeles snart vara ett toppmöte om jobben. Inför detta
              ska vi diskutera hur vi kan hantera arbetsmarknaden under den
              ekonomiska krisen. Inför det kommer det att föras samtal och genomföras
              seminarier med arbetsmarknadens alla parter. Här bidrar vi mycket
              med våra erfarenheter.
            </seg>
            <seg n="805bc290">
              Den svenska modellen, som vi är stolta över och står upp för,
              väcker intresse och nyfikenhet. Jag har själv varit på många seminarier
              och talat om den och svarat på frågor. Vi står upp för den, och
              vi uppfattar den inte som hotad i Europa. Jag förstår att det
              är tacksamt att inför Europavalet måla ut modellen som hotad i
              Europa, men den är inte det. Den svenska modellen med kollektivavtal
              står sig väl. Den är inte hotad.
            </seg>
            <seg n="2d63fb9d">
              Kommer vi som en konsekvens av detta att omförhandla utstationeringsdirektivet?
              Nej, det kommer vi inte att göra. Den frågan har jag svarat på
              många gånger, och även Sven Otto Littorin har gjort det. Vi kommer
              inte att omförhandla det därför att vi inte tror att det är lönt.
              Det kommer att vara många års förhandlingar om något som inte
              kommer att förbättras. Det finns starka krafter i Europa som drar
              åt ett helt annat håll än vad vi gör i den här kammaren. Vi tror
              inte att det är lönt att omförhandla det.
            </seg>
            <seg n="790a8aaf">
              Vilka andra frågor driver vi i Europa? Vad gör regeringen i Europa?
              Vi har till exempel drivit igenom en Östersjöstrategi som kommer
              att antas nästa år. Vi är pådrivande för öppenheten och för utvidgningen.
              Vi står upp för frihandeln. Vi är en av de mest hängivna försvararna
              av detta. Tillsammans med Polen har vi tagit initiativ till ett
              östligt partnerskap som ska antas under våren. När det gäller
              jämställdheten är Sverige ett föregångsland. Vi kommer att ha
              ett antal konferenser för att lyfta upp frågorna under vårt ordförandeskap.
              Det gäller både traffickingfrågan och jämställdhet ur ett företagarperspektiv.
              Vi driver på för en förändring av Lissabonstrategin, och vi är
              helt eniga med det Marita Ulvskog sade om budgeten. Tyvärr är
              det en svår fråga att komma fram med.
            </seg>
            <seg n="95b24fe2">
              I många frågor har regeringen och Socialdemokraterna en samsyn
              i Europapolitiken. Det hade kunnat vara en tillgång, men jag undrar
              vad som kommer att ske i framtiden. Vad regeringen driver i Europa
              är ganska tydligt, men hur blir det med en rödgrön regering i
              Europa? Den frågan skulle jag vilja få svar på.
            </seg>
          </u>
          <note type="speaker" n="224d725f">
            Anf. 9 MARITA ULVSKOG (s):
          </note>
          <u who="unknown" xml:id="i-76badaa06f1015d1-1" n="8cbc0216">
            <seg n="87188e3d">
              Fru talman! Krisen är inte EU:s fel, även om Staffan Danielsson
              försöker pådyvla mig och den socialdemokratiska gruppen i riksdagen
              en sådan ståndpunkt. Ansvaret ligger på betydligt fler händer.
              Ansvaret är det blinda marknadstänkande som bland annat lett till
              att aktörer på finansmarknaden har kunnat leka med människors
              pengar och att regeringar har låtit detta ske. De jag anklagar
              är i första hand den svenska regeringen som har gjort fel saker
              i ett läge där man måste möta en kris med precisa åtgärder. Då
              har man dragit ned på utbildningssatsningar och avvisat staten,
              samhället, det gemensamma, som någon som ska hjälpa till i ett
              läge när krisen drabbar oss alla.
            </seg>
            <seg n="2e9841f9">
              Krisen är ett tecken på att ett ekonomiskt system dramatiskt
              har visat att det inte fungerar. När George W. Bush tvingades
              avsluta sin presidentperiod med att fatta beslut om förstatligande
              av amerikanska banker, kan man säga att en stark symbolisk punkt
              sattes för en inte fungerande modell. I det läget är det viktigt
              att man har en regering som i EU-sammanhanget och på hemmaplan
              driver en tanke som handlar om att vi inte ska stå passiva, att
              vi inte ska säga att krisen har åstadkommits av någon annan och
              att ansvaret måste tas av någon annan, utan då måste man fatta
              beslut själv. Det kan handla om allt från att se till att de människor
              som drabbas här hemma får stöd och hjälp, att de företag som drabbas
              får en chans att övervintra, utvecklas och ta nya tag till att
              i EU-sammanhanget driva frågor som når fram till det Staffan Danielsson
              också talade om, nämligen lika behandling i EU. Det ska inte vara
              så att människor som kommer från någon annanstans till svensk
              arbetsmarknad ska tvingas jobba med sämre löner och villkor än
              andra. Vi vill inte ha en armé av låglönare som turnerar genom
              EU:s medlemsländer och tvingas bjuda ut sig till lägre lön, sämre
              och farligare villkor därför att EU och den här regeringen inte
              är beredda att slåss för ett utstationeringsdirektiv eller för
              en sammansättning av den nya EU-kommissionen som ska väljas som
              lovar att se till att fackliga rättigheter går före den fria rörligheten.
              Det är vad det handlar om. Då kommer EU att få det svårt att bli
              det folkliga projekt vi behöver för att höja valdeltagandet i
              Europaparlamentsvalen.
            </seg>
            <seg n="07a16156">
              Regeringen väljer elitens väg, och regeringen väljer marknadstänkandets
              väg när till och med amerikanska regeringar har insett att den
              inte bär åt rätt håll.
            </seg>
          </u>
          <note type="speaker" n="e3258aaa">
            Anf. 10 ANNA KINBERG BATRA (m):
          </note>
          <u who="anna_kinberg_batra_c1916b" xml:id="i-eccf2bae0e4fe096-1" n="58acc067">
            <seg n="de529533">
              Fru talman och ledamöter! Vi nåddes i förmiddags av beskedet
              att Saab varslar 750 anställda i Trollhättan. Vad är viktigast
              för dem i den här debatten? Det är två saker. Den ena är att nya
              jobb kan skapas. Saab 99, som jag övningskörde för över 20 år
              sedan, görs inte längre. Men genom satsningar på forskning, utveckling,
              grön teknik och mycket annat kan Trollhättan bli ett centrum för
              fler och nya jobb som gör nya sorters bilar. Tänk om Trollhättan
              kunde bli bäst i världen på miljöbilar. Dit är det tyvärr lite
              för lång tid kvar, men omöjligt är det inte om man bara skapar
              förutsättningar för företag att växa.
            </seg>
            <seg n="27690915">
              Sedan behöver man bra villkor när man har jobb.
            </seg>
            <seg n="53a6be37">
              Då skulle jag vilja påpeka och understryka det Cecilia Malmström
              sade. Vi har 22 alliansministrar som nu alla jobbar mer eller
              mindre hela dagarna med att påminna om respekten för varandras
              olika arbetsmarknader. Vi för sådana diskussioner även med våra
              systerpartier i andra europeiska länder.
            </seg>
            <seg n="5299d2a2">
              Vi är överens om att löntagarnas rättigheter stärks i Lissabonfördraget,
              och där är vi överens även med Wanja Lundby-Wedin. Men vi säger
              nej till central reglering av arbetsrätten, för den sköter man
              bäst hemma, hos parterna, och gärna så nära människor som möjligt.
              Jag vill inte ha en centralstyrd arbetsrätt. Jag tror dessutom
              att den skulle bli sämre, särskilt med tanke på den svenska modellen,
              eftersom vi har olika modeller i olika länder.
            </seg>
            <seg n="1d2842d8">
              Jag skulle vilja fråga Socialdemokraterna, som pratar om lika
              behandling: Vad tycker ni om att svenska jobb numera skapas genom
              att svenska företag rör sig över gränserna till andra länder?
              Vad är det för fel om till exempel en skånsk småföretagare etablerar
              verksamhet i Tyskland med väldigt bra villkor enligt den tradition
              vi har här och i nivå med det som gäller i Tyskland? Ska man inte
              få göra det om det kommer ett tyskt fack och tycker något annat
              av konkurrensskäl? Det är sådant den här frågan handlar om. Det
              finns protektionistiska krafter i rörelse här.
            </seg>
            <seg n="91e61cfd">
              Jag tycker att Marita Ulvskog slarvar med sanningen här. Om man
              säger att det pågår dumpning och att vi skulle tillåta dumpning
              ljuger man för det första och skrämmer upp protektionistiska krafter
              för det andra krafter som inte gillar utlänningar av olika mer
              eller mindre osympatiska skäl. Det kan i värsta fall vara farligt.
              Vi måste stå upp för öppenheten, för sanningen och för vikten
              av att respektera olika länders arbetsmarknadsmodeller.
            </seg>
            <seg n="90831f30">
              Marita Ulvskog talade förut om showtime. Apropå showtime tycker
              jag att vi ska prata en liten stund om ordförandeskap och ledarskap.
              Nu närmar sig ett skarpt läge, som flera har talat om. Vi vet
              alla varför det är viktigt att ha ordning på torpet i höst när
              vi är ordförandeland.
            </seg>
            <seg n="6fa831f7">
              Tänk er då, apropå showtime, att det skulle vara till exempel
              statsminister Ulvskog som höll i ordförandeskapet, med till exempel
              miljöminister Holm och kanske finansminister eller utrikesminister
              Johnson. Hur skulle de jobba tillsammans? Hur skulle det låta
              på regeringssammanträdena då, till exempel inför toppmötet om
              någon vecka?
            </seg>
            <seg n="b184b9d9">
              Marita Ulvskog kanske skulle börja med att föreslå att vi satsar
              oss mer ur krisen, kanske med dubbelt så höga bidrag som hennes
              partivän Jan Andersson har föreslagit. Någon, kanske utifrån,
              undrar varifrån de pengarna ska komma men får inget svar, för
              då kommer Ulf Holm och säger något om transporter och energi,
              som helst ska minskas. Men hur går det med jobben då, undrar kanske
              statsminister Ulvskog. Men hon får inget svar på det heller, för
              då ringer den kinesiske presidenten och undrar hur det blir med
              klimatförhandlingarna, under tiden som finansminister Johnson
              säger någonting om en ny ekonomisk världsordning.
            </seg>
            <seg n="226a2bd8">
              Hur skulle ni sköta ett ordförandeskap bättre? Och framför allt:
              I vilken riktning skulle det gå? Hur skulle ni få Sverige ur krisen
              och möta klimathotet? Visst skulle det bli showtime, men var är
              de politiska svaren, det politiska ledarskapet och den politiska
              sanningen hos oppositionen?
            </seg>
          </u>
          <note type="speaker" n="6c120a5c">
            Anf. 11 STAFFAN DANIELSSON (c):
          </note>
          <u who="staffan_danielsson_559bd0" xml:id="i-3e3200cc960b35d9-1" n="b2d232b6">
            <seg n="02b9c724">
              Fru talman! Den djupa lågkonjunkturen i världen är inte EU:s
              fel, säger nu Marita Ulvskog. Jag tackar för den insikten. Men
              i nästa mening säger Marita Ulvskog att felet är den svenska regeringens.
              Då blev det ju lika fel igen! Regeringen agerar starkt och omdömesgillt
              i det här svåra ekonomiska läget, och det tror jag att svenska
              folket inser.
            </seg>
            <seg n="f40a3527">
              Marita Ulvskog beskriver nu andra länders EU-medborgare som en
              armé av låglönare. Jag vet inte om det uttrycket är så mycket
              bättre än go home.
            </seg>
            <seg n="d6dab609">
              Vad gäller sakfrågan, tjänsteexporten, att det finns regelverk
              och att de kan behöva justeras är vi överens om. Men är vi överens
              om att det är långsiktigt bra med ett Europa som har utvecklats
              så att vi kan avveckla detta och ha en fri rörlighet? Jag hoppas
              att vi är överens om det också.
            </seg>
            <seg n="e0e4a751">
              I Centerpartiets valplattform inför Europaparlamentsvalet presenteras
              en rad vassa förslag för att stärka den enskilda människan och
              hennes frihet och rättigheter, för att göra EU till en global
              ledare att räkna med, för att göra vår del av världen grönare
              och mer hållbar och för att främja företagsamhet och välstånd.
            </seg>
            <seg n="50784b60">
              Centerpartiet anser att det behövs ett smalare men vassare EU.
              Vi menar att unionen ska prioritera och kraftsamla för att kunna
              möta stora, gränsöverskridande frågor som miljö, utrikespolitik,
              handel och brottsbekämpning.
            </seg>
            <seg n="09a150fc">
              Samtidigt vill vi inte att EU lägger sig i de frågor, till exempel
              skola, sociala trygghetssystem, kultur, jakt och naturresurser
              med mera, som enskilda människor och beslutsfattare på lokal,
              regional och nationell nivå bättre kan bestämma. Att rätt beslut
              ska fattas på rätt plats är en naturlig följd av vår syn på att
              samhället ska byggas underifrån.
            </seg>
            <seg n="f7cd8b22">
              Vi vill därför stärka skyddet för människans frihet och personliga
              integritet. Vi vill bland annat inrätta en integritetsskyddskommitté
              med befogenhet att stoppa lagförslag som kan kränka den personliga
              integriteten och att väga in integritetsperspektivet i EU:s arbete
              med konsekvensanalyser. Hot mot det öppna samhället ska som grundprincip
              bekämpas med det öppna samhällets metoder. Det är vår ledstjärna.
            </seg>
            <seg n="91ca47e2">
              Vi i Centerpartiet tycker att det ska vara enkelt och lönsamt
              att vara miljövän i Europa. Vårt långsiktiga mål är ett fossilfritt
              EU, där hållbar resursanvändning förenas med hög ekonomisk utveckling
              för att nå klimatmålen. För oss går miljöhänsyn och tillväxt hand
              i hand. Vi menar att EU måste fortsätta att visa ett starkt ledarskap
              på den globala arenan, inte minst inför toppmötet i Köpenhamn
              i december.
            </seg>
            <seg n="5a6a9e7e">
              Sverige får nu snart världens mest ambitiösa klimat- och energipolitik.
              Sverige är oerhört pådrivande i dessa frågor inom EU och har nått
              stora framgångar. Sverige tar nu avstamp för vårt ordförandeskap
              och inför klimatmötet i Köpenhamn.
            </seg>
            <seg n="edd8181b">
              Ulf Holm, som vill att Sverige ska lämna EU, anklagar nu alliansregeringen
              för passivitet i EU-samarbetet. Verkligheten är precis den motsatta.
              Ulf Holms ord är tomma.
            </seg>
            <seg n="32b45712">
              Ett tryggt och säkert Europa garanterar medborgarnas säkerhet.
              Det är ett Europa som ligger steget före i kampen mot brottsligheten.
              Ett närmare samarbete förhindrar att den organiserade brottsligheten,
              narkotikaligor, människohandlare och terrorister utnyttjar de
              friheter som EU innebär. Främst handlar det om ett förstärkt och
              utökat samarbete mellan de brottsförebyggande myndigheterna. Även
              här är Centerpartiet starkt pådrivande.
            </seg>
            <seg n="6e993a82">
              Till sist, fru talman: Centerpartiet vill också att EU ska ta
              sitt ansvar för att Östersjön ska vara ett levande hav vad avser
              biologisk mångfald, handel, utveckling och rekreation. Sju av
              världshavens tio största döda bottnar finns i Östersjön, och miljösituationen
              är kritisk. Det är dags att se vårt innanhav som en angelägenhet
              för hela Europa.
            </seg>
          </u>
          <note type="speaker" n="79c32851">
            Anf. 12 HOLGER GUSTAFSSON (kd):
          </note>
          <u who="holger_gustafsson_1bab45" xml:id="i-0bdfb5326c151258-1" n="e84a6497">
            <seg n="549ef330">
              Fru talman! Jag vill lyfta fram ytterligare några politiska utmaningar
              som vi står inför och som har både europeisk och global verkan
              och effekt. Det gäller, som många har sagt tidigare, miljöbelastningen
              och främst klimatfrågans hanterande. Det är också energiproduktionen
              och dess effekter.
            </seg>
            <seg n="e02e165c">
              Energiproduktionen är huvudsakligen en nationell angelägenhet,
              men både produktion och distribution av avfall är en direkt miljöfråga,
              som också är nationsgränsöverskridande i praktiken.
            </seg>
            <seg n="e826eb92">
              Fru talman! När Kristdemokraterna på 60-talet lyfte fram vatten-
              och luftföroreningar som ett problem som hotade naturen fick vi
              tilltalsnamnet Vatten- och luftpartiet. I dag sitter vi alla i
              samma båt och arbetar för en bättre miljö miljö är ett uttryck
              som inte fanns på 60-talet.
            </seg>
            <seg n="45b070d9">
              Kristdemokraterna anser:
            </seg>
            <seg n="9287da09">
              Fru talman! Det är tyvärr inte osannolikt att klimatförhandlingarna
              på det förestående Köpenhamnsmötet då världens regeringar möts
              får stå tillbaka med anledning av den pågående finanskrisen.
            </seg>
            <seg n="3281d4ad">
              En värld i ekonomisk kris har sämre förutsättningar att investera
              i miljöteknik än en värld i ekonomisk tillväxt. Det är något att
              tänka på för de politiska partier som på 1970-talet pläderade
              för nolltillväxt i nationalräkenskaperna.
            </seg>
            <seg n="f7dc37c5">
              Fru talman! Den svenska regeringen måste under vårt ordförandeskap
              göra allt för att också upprätthålla och accelerera tempot i de
              åtaganden som andra länder gjort. Allt annat skulle vara mycket
              tragiskt både för oss och för kommande generation. Här kommer
              verkligen svenskt och europeiskt ledarskap att sättas på prov
              under nästa halvår.
            </seg>
            <seg n="2d30334a">
              Fru talman! Det är angeläget för oss beslutsfattare att alla
              klimatforskare kommer till tals. Vi har inte råd att välja fel
              vägar genom nutidshistorien. Det är långt ifrån alltid som en
              majoritet har rätt i sak även om den i en demokrati får rätt på
              kort sikt.
            </seg>
            <seg n="90bf1175">
              Som beslutsfattare måste vi söka sanningen och med ödmjukhet
              korrigera oss efter rådande verklighet.
            </seg>
          </u>
          <note type="speaker" n="479a4657">
            Anf. 13 JACOB JOHNSON (v):
          </note>
          <u who="jacob_johnson_8077eb" xml:id="i-b940f37d96ece6ba-1" n="eeae4a4b">
            <seg n="4cecbf20">
              Fru talman! Det svenska ordförandeskapet blir en svår men spännande
              utmaning, som Cecilia Malmström sagt. Det finns många länkar på
              riksdagens och regeringens hemsidor om detta. Som Marita Ulvskog
              påpekat kan man där läsa till exempel om invigningen av den svenska
              logotypen, ett avsmalnande gult S mot blå bakgrund som symboliserar
              tiden från midsommarsol till vintermörker, om jag förstått saken
              rätt möjligtvis en vågad metafor. Man kommer att tänka på gamla
              svenska ordspråk, exempelvis upp som en sol och ned som en pannkaka
              eller början i dur och slutet i moll.
            </seg>
            <seg n="a5964a73">
              Och vem vet vad som kan hända efter den andra irländska folkomröstningen?
            </seg>
            <seg n="8f235ef9">
              Även om jag, som sagt, tillhör det mest EU-kritiska partiet här
              i kammaren vill jag att Sverige ska lyfta fram och driva frågor
              som är viktiga för folkflertalet i EU, för öppenhet och demokrati,
              för miljön och klimatet med mera.
            </seg>
            <seg n="9c3d4872">
              Regeringen säger att den om möjligt ska involvera det civila
              samhället i ett i genuin mening svenskt ordförandeskap. Då är
              det synd, tycker jag, att så lite har kommit fram om detaljerna
              i det svenska ordförandeskapsprogrammet. Det är först i juni,
              eller kanske till och med i juli, som detta kommer att presenteras
              ingen vidare öppenhet eller dialog, kan man tycka.
            </seg>
            <seg n="007f286c">
              Vi i Vänsterpartiet har presenterat en mängd saker som vi tycker
              ska ingå i det svenska ordförandeskapet. Bland annat vill vi att
              det svenska ordförandeskapet ska bli ett feministiskt ordförandeskap.
              Det kan man tycka verkligen behövs när man ser alla så kallade
              familjefoton från toppmötena till 9095 procent män. Här har Sverige
              ett stort ansvar för att driva på just för att bryta detta gubbvälde
              inom EU.
            </seg>
            <seg n="89b93663">
              Regeringen har därför uppmärksammat feministiska frågor samt
              detta med att under det svenska ordförandeskapet stärka kvinnors
              representation på alla nivåer vid möten och beslutsfattande.
            </seg>
            <seg n="6038086e">
              Vi i Vänsterpartiet har även lyft fram andra viktiga frågor.
              Återigen vill vi naturligtvis att Sverige under ordförandeskapet
              uppmärksammar och försvarar den svenska kollektivavtalsmodellen.
              Vi vill att Sverige aktivt informerar och sprider kunskap om det
              svenska förbudet mot köp av sexuella tjänster som en modell för
              att minska prostitutionen och människohandeln för sexuella ändamål.
            </seg>
            <seg n="85e649a2">
              Vi vill också lyfta fram den svenska alkoholpolitiken som en
              viktig del av en folkhälsopolitik. Trots de negativa effekterna
              av inträdet i EU har vi i Sverige i den frågan lyckats bättre
              än andra EU-länder.
            </seg>
            <seg n="1b0efbeb">
              Vi vill till exempel att Sverige i samband med jordbruksministrarnas
              möte i Växjö om mat och klimat lyfter fram frågan om köttkonsumtionens
              klimatpåverkan. Insikten ökar om att vi i den rika delen av världen
              inte kan fortsätta med en köttkonsumtion på dagens nivå.
            </seg>
            <seg n="e4a33fd2">
              Dessutom välkomnar vi Turkiet som medlem i EU om Turkiet lever
              upp till Köpenhamnskriterierna. Ett av de största problemen är
              situationen för kurderna. Sverige har många kontakter med det
              kurdiska folket, och många kurder bor i dag i Sverige. Därför
              tycker vi att Sverige har goda förutsättningar att under sitt
              ordförandeskap på ett konstruktivt sätt lyfta fram kurdfrågan.
            </seg>
            <seg n="17c6484a">
              Fru talman! Det här är några av de frågor som vi tycker att Sverige
              ska driva under ordförandeskapet. Men regeringen är, som sagt,
              förtegen. Med den attityden kan det bli svårt att leva upp till
              EU-parlamentets förhoppningar om det svenska ordförandeskapet.
              EU-parlamentet har ju skjutit upp frågan om den nya öppenhetslagstiftningen
              så den ska avgöras under det svenska ordförandeskapet. Så lev
              upp till de här förhoppningarna, Cecilia Malmström, och visa mer
              öppenhet kring det svenska ordförandeskapet!
            </seg>
          </u>
          <note type="speaker" n="553d9a7f">
            Anf. 14 ULF HOLM (mp):
          </note>
          <u who="ulf_holm_0cd69a" xml:id="i-83a35fbd71a51f84-1" n="afca8547">
            <seg n="cc8d40b8">
              Fru talman! Ja, klimatfrågorna är A och O och måste lösas under
              året. Fortfarande saknar jag initiativ från EU-ministern på det
              här området. Vi har redan hört att det är viktigt med miljön och
              att något görs. Men var finns de konkreta förslagen? På vilket
              sätt försöker man övertyga de andra EU-länderna och länder utanför
              EU om att vi måste ta stegen nu?
            </seg>
            <seg n="2d16d630">
              Precis som jag sade i mitt första inlägg är det ingen bra början
              att lägga fram en klimatproposition i Sveriges riksdag när åtgärderna
              vidtas först nästa mandatperiod. Det är ett totalt misslyckande
              i klimatpolitiken! Vi behöver åtgärder nu och vi behöver få dem
              på papperet nu .
            </seg>
            <seg n="2178a0a8">
              I Lissabonfördraget som Cecilia Malmström så mycket hyllar finns
              inte ett enda verktyg för en bättre miljö- och klimatpolitik.
              I stället blickar man där tillbaka, till det gamla. Man föreslår
              ju där en EU-president och en utrikesminister, och rättsliga och
              inrikes straffbestämmelser ska bli det nya och det viktiga. Nej,
              det är inte den sortens EU som svenska folket vill ha. Vi vill
              ha ett EU som sysslar med klimatfrågorna, som sätter klimatfrågorna
              i fokus och som vi kan jobba tillsammans med.
            </seg>
            <seg n="a0cbd369">
              Jag kan lugna dig, Anna Kinberg Batra. Det kommer att bli alldeles
              utmärkt med en rödgrön regering. Vi var helt ense i Klimatberedningen
              om att vi behöver vidta åtgärder, och åtgärderna behöver vi vidta
              nu . Där finns mycket mer gemensamt än vad den borgerliga regeringen
              lyckats med.
            </seg>
            <seg n="4cce1064">
              Jag tror att det är väldigt viktigt att se de förändringar som
              nu kommer och att göra något åt dem. Lissabonstrategin ska vila
              på tre ben, på ekonomi, miljö och det sociala. Men också där saknas
              den svenska visionen. Man väljer att prata enbart om ekonomi.
              Man lyfter inte aktivt in miljöfrågorna i Lissabonstrategin. Framför
              allt lyfter man inte in de sociala frågorna.
            </seg>
            <seg n="10405b45">
              Det är jättebra att Cecilia Malmström och Sven Otto Littorin
              på seminarier pratar om den svenska modellen. Men det hade varit
              ännu bättre om ni gjorde det på ministerrådets möten där ni ska
              fatta besluten och där diskussionerna förs om den europeiska arbetsmarknadspolitiken
              med utstationeringsdirektivet. Det är i ministerrådet som diskussionen
              måste föras, inte på en massa seminarier. Ja, det ena utesluter
              inte det andra, men ministerrådet är trots allt viktigare.
            </seg>
            <seg n="13936c59">
              Centerpartiet lever på något sätt i det fördolda, i det glömda.
              Omvärldsbevakningen från Centerns sida måste vara under all kritik.
              Miljöpartiet kräver inte utträde ur EU, Staffan Danielsson! Centern
              kräver ett smalare men vassare EU. Ändå röstar ni här i riksdagen
              för Lissabonfördraget som ger EU ökad makt inom 60 politiska områden.
              Staffan Danielsson står här och säger att vi måste ta bort de
              integritetskränkande förslagen på EU-nivå. Men här i riksdagen
              röstar han för FRA, Ipred och allt vad det nu heter.
            </seg>
            <seg n="7a2ef748">
              Det är inte konsekvent. Omvärldsbevakningen måste öka betydligt
              inom Centern. Tack och lov finns Miljöpartiet som agerar på samma
              sätt både här i riksdagen och i EU för en bättre klimatpolitik,
              för en bättre fiskepolitik för framtiden, för fackliga rättigheter
              och för att integritetskränkande lagstiftning ska stoppas.
            </seg>
          </u>
          <note type="speaker" n="8b4e28d1">
            Anf. 15 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-1cbea08871be9039-2" n="927ade9e">
            <seg n="83200eec">
              Fru talman! Regeringen avser att i olika former återkomma till
              riksdagen för att i mer detalj diskutera förberedelserna, läget
              och programmet inför det svenska ordförandeskapet. Jag kan glädja
              Jacob Johnson med att en del av det som han nämnde kommer att
              finnas med där.
            </seg>
            <seg n="f0c22764">
              Jag försökte använda min talartid för att ge exempel på frågor
              som den svenska regeringen driver i det europeiska samarbetet.
              I en del frågor har vi tagit initiativ Östersjöstrategin, det
              östra partnerskapet är ett svenskt initiativ. I andra frågor är
              vi pådrivande, med mer eller mindre framgång naturligtvis. Det
              är 27 länder som samarbetar. Vi har inte alltid samma uppfattning,
              men vi är pådrivande, högljudda och konstruktiva. Vi rör oss mot
              kärnan i Europa från svensk sida. Om Socialdemokraterna frågade
              sina socialdemokratiska kolleger i Europa tror jag att de skulle
              få den bilden bekräftad.
            </seg>
            <seg n="db2a4226">
              Vi vill ha ett EU som bättre än i dag svarar mot de behov som
              vi har, ett EU som skapar förutsättningar för nya jobb, som hanterar
              klimatkrisen, som tar itu med den gränsöverskridande brottsligheten,
              som står upp för mänskliga rättigheter och demokrati i världen,
              ett EU som har en långsiktigt hållbar och socialt sammanhållen
              tillväxt och ett EU som utvidgas. Sanningen att säga är EU inte
              samma sak som Europa, men snart är det så. I princip alla resterande
              Europas länder är kandidater till det europeiska samarbetet, och
              jag hoppas att alla de som vill och uppfyller kriterierna snart
              blir medlemmar.
            </seg>
            <seg n="c45a22d7">
              Det är frågor som är gränsöverskridande och där vi måste agera
              gemensamt. Här är EU ett viktigt verktyg, och jag är väldigt glad
              över att konstatera att svenska folket också tycker det. Aldrig
              tidigare har så många svenskar tyckt att EU är viktigt. Aldrig
              tidigare har så många svenskar ställt sig bakom EU-medlemskapet.
              Tillsammans löser vi problemen.
            </seg>
            <seg n="fe754651">
              Regeringen står upp för våra visioner. Men vi är tydliga med
              vad vi vill med EU-medlemskapet, vilken politik vi driver även
              om vi i detalj inte har kunnat diskutera allt här i dag. Vi har
              fortfarande inte fått någon klarhet i vad Socialdemokraterna vill
              driva, annat än att de vill göra mer och bättre. Det är den sammanfattande
              kritiken. Det duger inte riktigt inför Europaparlamentsvalet den
              7 juni. Ni måste välja några tydliga alternativ.
            </seg>
          </u>
          <note type="speaker" n="a395af90">
            Anf. 16 MARITA ULVSKOG (s):
          </note>
          <u who="unknown" xml:id="i-76badaa06f1015d1-2" n="8cbc0216">
            <seg n="b686bb09">
              Fru talman! Det finns ingen risk för lönedumpning, säger Moderaternas
              representant i debatten Anna Kinberg Batra. Men svenska löntagare
              ser den risken. Hela den europeiska fackföreningsrörelsen ser
              den risken och lever dessutom med lönedumpningen. Socialdemokrater
              i hela EU ser risken, så också en och annan borgerligt sinnad
              politiker utanför Sveriges gränser. Men Anna Kinberg Batra tycker
              sig veta bättre. Kanske har det med den bristande markkontakten
              att göra.
            </seg>
            <seg n="05a90239">
              Till frihandelsfrågan: Svensk frihandel har existerat i 100 år.
              Drygt 60 av de åren har det varit socialdemokratiska regeringar.
              Jag vill djärvt påstå att det inte skulle ha funnits en svensk
              frihandel om det inte hade funnits socialdemokratiska regeringar
              som hade sett till att den fungerade, det vill säga att man inte
              haft lönedumpning som en förutsättning för frihandel utan klarat
              att göra saker som innebär att man får en bred folklig uppslutning
              för frihandelstanken.
            </seg>
            <seg n="0bbf3884">
              Anna Kinberg Batra hade en del idéer om hur vi skulle sköta ordförandeuppdraget.
              Jag satt i EU:s ministerråd i tio år. Det var ett spännande uppdrag,
              och jag såg resultat av arbetet. Ge oss ordförandeskapet, och
              vi kan säkert fixa lika stora saker som vi grejade under vår ordförandeskapsperiod,
              som hela utvidgningen och att flytta fram positionerna i miljöfrågan.
              Nu är jag orolig inför det EU-ordförandeskap som vi går in i.
              Men det är helt fantastiskt att ni efterlyser vad vi skulle göra
              i stället för att redigt tala om vad ni tänker göra.
            </seg>
          </u>
          <note type="speaker" n="41eb0d39">
            Anf. 17 ANNA KINBERG BATRA (m):
          </note>
          <u who="anna_kinberg_batra_c1916b" xml:id="i-eccf2bae0e4fe096-2" n="58acc067">
            <seg n="1ebf387b">
              Fru talman! Inte känner jag mig tryggare av det rödgröna alternativet
              efter den här debatten. Det kan man inte påstå. Senare i dag kommer
              vi i kammaren att ta ställning till europeisk energimarknad. Vi
              kan se att s, v och mp är emot både regeringen och varandra. Socialdemokraterna
              är egentligen emot även sig själva, eftersom som det var socialdemokratiska
              ministrar, bland annat före detta miljöminister Mona Sahlin, som
              var med när vi började med de europeiska energinäten, som nu är
              extremt viktiga för klimaten, jobben och tillväxten. Ni har nog
              en del att jobba på där.
            </seg>
            <seg n="1dee6add">
              Vad gäller jobben, Marita Ulvskog, har även socialdemokratiska
              ledare ett ansvar. Enligt de regler som finns och de som föreslås
              i Lissabonfördraget är dumpning inte tillåten. Ingen här inne
              gillar dumpning, inte i EU-reglerna heller. I Lissabonfördraget
              stärks löntagarnas rättigheter. Varför vill Wanja Lundby-Wedin
              slå vakt om Lissabonfördraget? Varför vill inte Margot Wallström
              omförhandla utstationeringsdirektivet? Jo, därför att vi har bra
              regler som respekterar den svenska modellen och olika modeller
              och skyddar löntagarna. De reglerna är i alla fall vi rädda om.
              Vi vill inte riva upp eller försämra dem.
            </seg>
            <seg n="7e3ba952">
              Underblåser man risker som oroliga väljare ser och piskar upp
              dem i sin ilska mot till exempel regeringen underblåser man också
              människors rädsla för utlänningar och annat på dunklare grunder.
              Då underblåser man risken för ökad protektionism och rasism. Jag
              tycker att det är mycket allvarligt. Inrikespolitiskt käbbel räcker
              inte som grund för det.
            </seg>
            <seg n="af93af41">
              Jag vill avsluta med att citera Göran Persson som sade så här:
              Vi har väldigt lite utrymme för så att säga nationella strider
              omkring ordförandeskapet. Det bör vara en samsyn i så stor utsträckning
              som möjligt. Vi lär också av andra små länder som har genomfört
              denna gigantiska uppgift att detta har varit en förutsättning
              för att de ska lyckas. Han fortsätter: Vi har ingen anledning
              att dölja våra motsättningar, men vi har heller ingen anledning
              att förstora dem som finns.
            </seg>
            <seg n="283f36f5">
              Låt mig få avsluta med att säga att jag håller med Göran Persson.
              Jag ser fram emot det svenska ordförandeskapet. Vi har en tid
              kvar att skapa det här samtalsklimatet. Jag tackar för en bra
              första runda i den här debatten.
            </seg>
          </u>
          <note type="speaker" n="f4b5e1f9">
            Anf. 18 STAFFAN DANIELSSON (c):
          </note>
          <u who="staffan_danielsson_559bd0" xml:id="i-3e3200cc960b35d9-2" n="b2d232b6">
            <seg n="ced78e83">
              Fru talman! Miljöpartiet kräver inte utträde ur EU, sade Ulf
              Holm. Jag förstår att inte heller Ulf Holm längre kräver det.
              Jag välkomnar båda beskeden och ska inte plåga Ulf Holm mer i
              denna fråga.
            </seg>
            <seg n="ec121ce0">
              Utan en socialdemokratisk regering hade vi inte haft någon svensk
              frihandel, sade Marita Ulvskog, vilket är ett fantastiskt påstående.
              Hade vi alltså haft planekonomi i stället?
            </seg>
            <seg n="1f79e00d">
              Centerpartiet har en lysande EU-parlamentariker i Lena Ek, som
              åtnjuter mycket stor respekt i Europaparlamentet. Hon har stort
              inflytande i många viktiga energi-, miljö- och industrifrågor
              och är vice ordförande i parlamentets liberala grupp. Det finns
              fortfarande EU-parlamentariker som motvilligt åker ned till Bryssel
              för att mest bromsa och backa, men så inte våra. Centerpartiets
              kommande ledamöter i Europaparlamentet kommer att arbeta med kraft
              och glädje för att utveckla och förbättra EU-ländernas samarbete,
              inte minst på miljöområdet. Vi har starka kandidater som kommer
              att vara mycket pådrivande till gagn för Sverige och EU.
            </seg>
            <seg n="ed6cd3e1">
              Om några månader tar Sverige över ordförandeklubban i EU. Det
              ska vi ta till vara genom ett kraftfullt och samlat agerande och
              genom att driva frågor som stärker sammanhållningen i Europa och
              som gör EU till en global aktör att räkna med. Genom EU kan vi
              påverka och förändra, tillsammans kan vi skapa mervärden som är
              till nytta för oss alla och som ett enskilt land inte skulle ha
              möjlighet att åstadkomma på egen hand.
            </seg>
            <seg n="33b92d38">
              Centerpartiet och våra nästa EU-parlamentariker kommer att med
              glöd och engagemang driva på i en riktning som vi vill se och
              som jag har redovisat. Jag hoppas att valdeltagandet ökar i EU-valet
              och självfallet att vi får fler centerledamöter i EU-parlamentet.
            </seg>
          </u>
          <note type="speaker" n="f3568949">
            Anf. 19 HOLGER GUSTAFSSON (kd):
          </note>
          <u who="holger_gustafsson_1bab45" xml:id="i-0bdfb5326c151258-2" n="e84a6497">
            <seg n="096f0ce9">
              Fru talman! Europaparlamentsvalet är viktigt för Sverige och
              alla medlemsländer i unionen. Det handlar om de nationsgränsöverskridande
              politiska frågor som vi har diskuterat här i dag.
            </seg>
            <seg n="274c0227">
              Den bästa garantin för ett förnuftigt engagemang i det förestående
              Europaparlamentsvalet är att de vardagliga sakfrågorna kommer
              till tals. Då tror jag att de flesta väljare förstår betydelsen
              av valet.
            </seg>
            <seg n="10f19a21">
              Fick jag önska skulle jag vilja se Vänsterpartiet krypa upp ur
              de skyttegravar som grävdes för långt över tio år sedan, att man
              lämnar de motståndsfickor som i dag saknar relevans och förnuft
              i EU-politiken. Ja, jag går så långt att jag vill säga att det
              är oetiskt att förföra människor med en argumentation om att Sverige
              klarar sig utan det samarbete som EU i dag erbjuder.
            </seg>
            <seg n="8714d7e3">
              Fru talman! Det är vår uppgift att belysa problem och att förelägga
              realistiska lösningar på förhållanden som behöver förändras.
            </seg>
            <seg n="010ac440">
              Vi kristdemokrater ställer krav på att den gränsöverskridande
              brottsligheten ska mötas med polisiära insatser som samordnas
              mellan EU-länder. Vi begär också att människohandel och prostitution
              ska stoppas genom respekt för människors integritet och värde
              genom satsningar på polis, tull och kustbevakning. Det får kosta.
              Det är viktigt.
            </seg>
            <seg n="d58f1da0">
              EU erbjuder politiska möjligheter att lösa gränsöverskridande
              problem. Sverige förmår inte att göra det ensamt. Ensam är inte
              stark. Vi behöver EU.
            </seg>
            <seg n="1a312fea">
              Inför Europaparlamentsvalet är ställningstagandet nu medborgarnas.
              Man kan förneka, man kan stoppa huvudet i sanden, men man blir
              då omänskligt ansvarslös. Vi är beredda att ta ansvar genom en
              trygg kristdemokratisk Europapolitik.
            </seg>
            <seg n="e9033bd0">
              Slutligen vill jag beklaga att Socialdemokraterna och vänsterpartierna
              inte kan stödja regeringen under det halvår som ligger framför
              oss som ordförande. Det gjorde vi 2001. Vi delade inte politiken,
              men vi stödde den för Sveriges skull. Jag tycker att ni sviker
              Sverige på det sätt ni agerar i dag.
            </seg>
          </u>
          <note type="speaker" n="4232b6e8">
            Anf. 20 JACOB JOHNSON (v):
          </note>
          <u who="jacob_johnson_8077eb" xml:id="i-b940f37d96ece6ba-2" n="eeae4a4b">
            <seg n="27bbe04e">
              Fru talman! Det var stora ord från Holger Gustafsson. Vänsterpartiet
              befinner sig inte i en skyttegrav. Vi befinner oss här i riksdagen
              och i EU-parlamentet i kamp för social rättvisa och en bra miljö.
            </seg>
            <seg n="87f84144">
              Denna debatt om aktuella frågor i EU-samarbetet äger rum mot
              bakgrund av den snart stundande valrörelsen inför EU-parlamentsvalet
              en valrörelse som kommer att genomföras i en tid av social och
              ekonomisk kris med stigande arbetslöshet och ökande sociala klyftor.
            </seg>
            <seg n="77913500">
              EU:s regeringschefer kommer att fortsätta med sina bekännanden
              till stabilitetspakten samtidigt som flertalet EU-länder kommer
              att bryta mot den. Men dagens kris ger också möjligheter, inte
              att skapa jobb genom klimatsmarta investeringar.
            </seg>
            <seg n="2174ed52">
              Regeringsföreträdare hävdar att man i Sverige och internationellt
              gör långsiktiga investeringar i energisystem och infrastruktur.
              Om det vore så väl, men de här infrastruktursatsningarna är otillräckliga.
            </seg>
            <seg n="510848e7">
              Vänsterpartiet har visat att med hjälp av en statlig investeringsbudget
              kan det nödvändiga klimatlyftet göras för den spårbundna trafiken.
              Dessutom skapar det mängder av jobb inom byggföretag och tillverkningsindustri,
              branscher som drabbas hårt i dagens finanskris. I just det här
              läget måste det offentliga gå före och skapa sysselsättning.
            </seg>
            <seg n="5cdcc563">
              Fru talman! Lissabonfördraget ger EU-parlamentet än mer makt.
              EU har mycket makt i vardagen i Sverige, antingen vi gillar det
              eller inte, och det har ju Lavaldomen tydligt visat. Därför är
              det ännu viktigare än tidigare att alla röstberättigade utnyttjar
              sin röst i valet till EU-parlamentet den 7 juni.
            </seg>
            <seg n="fa57e528">
              Jag avslutar med denna uppmaning och lovar att Vänsterpartiet
              som EU-kritiskt parti ska göra allt för att bryta EU:s gubbvälde,
              för en rättvis klimatpolitik och till försvar för de svenska kollektivavtalen.
            </seg>
          </u>
          <note type="speaker" n="a11847a9">
            Anf. 21 ULF HOLM (mp):
          </note>
          <u who="ulf_holm_0cd69a" xml:id="i-83a35fbd71a51f84-2" n="afca8547">
            <seg n="820a72a9">
              Fru talman! Det är märkligt att det ställs krav på att vi i oppositionen
              ska vara med på regeringens program för ordförandeskapet. Ni har
              ju inte presenterat något ännu. Vi har en debatt om EU-arbetet
              under året, och ordförandeskapet är en del av detta. Men innan
              ni har lyckats presentera någonting ni lär ju inte vara överens
              ännu kan ni inte kräva av oss att vi ska ställa upp på det, absolut
              inte. Vi kräver lite bättre samordning från regeringens sida så
              att vi också får en möjlighet att diskutera de frågor som är viktiga
              för Sverige. Och där är oppositionen väldigt tydlig. Det är klimatförändringarna
              som måste vara i fokus liksom sysselsättningsfrågor och till exempel
              fackliga rättigheter. Det är dessa grundläggande saker som är
              viktiga. Det är inte konstigare med det. Vi kräver också att det
              blir en öppenhet kring de här frågorna, för det finns väldigt
              mycket som vi måste göra under året.
            </seg>
            <seg n="85d4a00e">
              Från Miljöpartiets sida är det helt självklart att politik gör
              skillnad, och då måste man använda de politiska verktygen. Men
              dessa saknar regeringen. Och om man nu använder de politiska verktygen
              gör man det för fel saker. I stället för att minska torskkvoterna
              ökar man i december torskkvoterna med 30 procent. Vilket hållbart
              fiske blir det av det? Det är en backlash på flera områden.
            </seg>
            <seg n="2fbb4430">
              Senast i dag har vi fått veta att öppenhetsfrågan kan vara körd.
              Det måste till politiskt fotarbete. Det måste till politisk styrning.
              Det måste till att politik gör skillnad, och det vill Miljöpartiet
              göra. Det är därför vi är politiskt aktiva. Då går det inte att,
              som den svenska regeringen, sitta på åhörarläktaren och säga:
              Tyst i klassen! Vi ska tillhöra kärnan.
            </seg>
          </u>
          <note type="speaker" n="f692224a">
            Anf. 22 SUSANNE EBERSTEIN (s):
          </note>
          <u who="susanne_eberstein_a1dea0" xml:id="i-2c0c5913efdfde66-0" n="28fea15c">
            <seg n="919e4525">
              Fru talman! Det är ett år sedan vi hade EU-debatt. Då var det
              goda tider. Väldigt få personer talade ens om att högkonjunkturen
              skulle komma att följas av en lågkonjunktur. Nu har vi fått något
              ännu värre: Vi är inne i en ekonomisk kris. Flera europeiska länder
              har stora ekonomiska svårigheter. Banker är på fallrepet och måste
              räddas av statliga garantier. Bilindustrin har tvärbromsat. Arbetslösheten
              stiger.
            </seg>
            <seg n="ae9d7993">
              Vi har definitivt lämnat högkonjunkturen bakom oss, och de som
              sitter på makten har försuttit chansen att rusta Sverige och Europa
              för framtiden. I Sverige har den borgerliga regeringens arbete
              handlat om att ge stora skattesänkningar till redan välbeställda
              i stället för att satsa på utbildning, forskning och investeringar.
            </seg>
            <seg n="4e90b031">
              I år är det ett viktigt år. Den 7 juni är det val till Europaparlamentet.
              Då avgörs vilka värderingar som ska styra de kommande fem åren.
              Det handlar om vilket Europa och vilket Sverige vi vill leva i.
              Därför gäller våra mål om fler jobb, ett hållbart klimat och en
              solidarisk politik både för Europa och för Sverige. Därför är
              konflikten mellan oss och de borgerliga partierna densamma i EU
              som här hemma. Det handlar om vänster eller höger, rött eller
              blått.
            </seg>
            <seg n="28497472">
              När världen är osäker är det viktigt med ansvarstagande och samarbete.
              Därför behöver vi EU. Där kan vi samarbeta med socialdemokrater
              från andra länder och gemensamt driva frågor. Inget land kan i
              dag stå ensamt. I kampen mot arbetslöshet, finans- och klimatkris,
              brottslighet och konflikter blir vi starkare tillsammans.
            </seg>
            <seg n="019254b9">
              Den svenska socialdemokratiska EU-dagordningen tar sin utgångspunkt
              i de klassiska socialdemokratiska värderingarna. Socialdemokratisk
              politik handlar alltid om att möjliggöra för människor att forma
              sina egna liv. När krisen rullar fram, jobben hotas, välfärden
              försämras och klyftorna mellan människor ökar drabbar det oss
              alla. Människor och utveckling hålls tillbaka, jobb och välfärd
              går förlorad. Det kan vi aldrig acceptera. Sverige och EU måste
              investera för framtiden.
            </seg>
            <seg n="121549d1">
              Fru talman! De borgerliga partierna i EU-parlamentet vill flytta
              makt från människor till marknaden. Det gäller jobben, det gäller
              klimatet och det gäller rättigheter för låntagare och konsumenter.
              Det handlar om en klassisk konflikt mellan höger och vänster om
              olika syn på människan, den omgivning vi lever i och politikens
              uppgift.
            </seg>
            <seg n="e01003be">
              Ett väl fungerande EU kan bidra till att Sverige växer sig starkare
              och tryggare. Det kräver att EU arbetar med rätt saker. Många
              beslut om vår framtid lämpar sig inte för att fattas i Bryssel.
              EU måste bli spetsigare, öppnare och mer demokratiskt. Politikens
              makt ska öka i förhållande till juridiken. Det är dags för Sverige
              att bli tydligt i EU sammanhang.
            </seg>
            <seg n="5bf6d0f8">
              Företagens frihet på EU:s inre marknad får aldrig råda på bekostnad
              av principen om ekonomisk, social och miljömässig hållbarhet.
              Dessutom måste EU bättre spegla det faktum att hälften av Europas
              befolkning består av kvinnor.
            </seg>
            <seg n="2b8db8b3">
              Vi socialdemokrater vill investera EU ur krisen. Offensiva satsningar
              behövs för att få fart på EU-ländernas ekonomier. Vi vill att
              EU:s arbete för jobb och tillväxt ska koncentreras på att göra
              EU världsledande inom utbildning, forskning, infrastruktur och
              klimatsatsningar.
            </seg>
            <seg n="765527f6">
              Vi socialdemokrater vill stoppa den meningslösa flyttcirkusen
              mellan Bryssel och Strasbourg. Det är anmärkningsvärt att fler
              inte driver den frågan. Att flytta EU-parlamentet en gång i månaden
              kostar inte bara pengar, utan det skadar också miljön.
            </seg>
            <seg n="b926a147">
              Fru talman! Höstens varsel inom bilindustrin fortsätter och sätter
              fingret på Sveriges stora beroende av omvärlden. Internationell
              lågkonjunktur och global finanskris innebär omedelbara konsekvenser
              för svenska jobb och för svensk ekonomi. Det visar på behovet
              av politiska motkrafter som kan besluta om regler för banker och
              finansinstitut.
            </seg>
            <seg n="d9741b07">
              Vi socialdemokrater vill skärpa reglerna, kraven och tillsynen
              på finansmarknaden så att framtidens kriser kan hanteras utan
              att systemen kollapsar.
            </seg>
            <seg n="9c0d164d">
              Öppna gränser i EU har ökat Sveriges möjligheter till handel
              och utbyten. Rätt utnyttjat kan samarbetet bidra till att stärka
              vår konkurrenskraft. Men det råder i dag en osäkerhet om hur den
              svenska modellen med rättvisa villkor och kollektivavtal ska klara
              sig i framtiden. Vi har sett exempel på att utländska företag
              konkurrerat med låga löner, usla villkor och farlig arbetsmiljö.
              Det kan vi inte tillåta.
            </seg>
            <seg n="afd159b9">
              En gemensam arbetsmarknad i Europa är viktigt men får inte utnyttjas
              för att pressa villkoren nedåt eller hota rätten att teckna kollektivavtal.
              Vi socialdemokrater kan aldrig acceptera att löntagare diskrimineras
              och att man får lön beroende på varifrån man kommer. Lika lön
              för lika arbete enligt lagar och avtal är en princip som ska gälla
              inom hela EU. Den borgerliga regeringens passivitet riskerar att
              slå sönder vår svenska arbetsmarknadsmodell. Vi ser tydligt hur
              klyftorna mellan människor har ökat i Sverige som ett resultat
              av den moderata politiken.
            </seg>
            <seg n="abe1828c">
              Vi vill säkra respekten för enskilda EU-länders ordning inom
              arbetslivets område, såsom kollektivavtal och rätten till fackliga
              stridsåtgärder.
            </seg>
          </u>
          <note n="3c454546">
            I detta anförande instämde Björn von Sydow (s).
          </note>
          <note type="speaker" n="4b2527a9">
            Anf. 23 ANNA KINBERG BATRA (m) replik:
          </note>
          <u who="anna_kinberg_batra_c1916b" xml:id="i-eccf2bae0e4fe096-3" n="58acc067">
            <seg n="1e17dcfa">
              Fru talman! Jag tackar Susanne Eberstein. Det är kanske obekvämt
              för oss båda att konstatera att vi faktiskt är överens i vissa
              avseenden. Nog finns det stora skillnader mellan våra partier
              i synen på till exempel hur jobben skapas vi vill skapa dem genom
              fungerande marknader medan Socialdemokraterna kanske förespråkar
              mer bidrag och sådant men jag instämmer i det Susanne Eberstein
              sade om att det i en osäker värld behövs samarbete. Det håller
              jag med om, precis som vikten av att försvara den svenska modellen
              och mycket annat som vi gör varje vecka.
            </seg>
            <seg n="21e3a5dc">
              Även för Susanne Eberstein skulle jag vilja citera Göran Persson.
              Citatet är från EU-nämnden: Det är min uppfattning att det är
              viktigt att komma ihåg att Sverige som ordförandeland har att
              verka i hela unionens intresse. Det är vi som håller i taktpinnen,
              det är rätt, men vi har inte alltid skrivit partituret. I det
              instämde Lars Tobisson som Susanne Eberstein säkert inte håller
              med i mycket.
            </seg>
            <seg n="b0324f15">
              Vad tycker Susanne Eberstein om vikten av samarbete när världen
              är osäker?
            </seg>
          </u>
          <note type="speaker" n="a550a482">
            Anf. 24 SUSANNE EBERSTEIN (s) replik:
          </note>
          <u who="susanne_eberstein_a1dea0" xml:id="i-2c0c5913efdfde66-1" n="28fea15c">
            <seg n="0a814f28">
              Fru talman! Det är intressant med borgerliga politiker som älskar
              döda eller avsuttna socialdemokrater. Man blir rörd på något sätt.
              Jag tycker att ni ska börja älska oss som lever också. Det skulle
              kännas jättefint och bra.
            </seg>
            <seg n="e9d2f921">
              Det är alldeles självklart så att Sverige har en lång historia
              av samarbete mellan olika partier när det gäller vår utrikespolitik
              och i många EU-frågor. Det finns dock stora skillnader i vissa
              hänseenden. Det gäller framför allt arbetsrätten. Det är därför
              det är svårt för oss inför ordförandeskapet, för vi tycker inte
              att regeringen agerar över huvud taget i denna fråga.
            </seg>
          </u>
          <note type="speaker" n="7e290fd5">
            Anf. 25 ANNA KINBERG BATRA (m) replik:
          </note>
          <u who="anna_kinberg_batra_c1916b" xml:id="i-eccf2bae0e4fe096-4" n="58acc067">
            <seg n="77836737">
              Fru talman! Susanne Eberstein och jag träffas varje vecka i EU-nämnden.
              Då brukar i alla fall mina öron uppfatta tydligt hur moderata,
              folkpartistiska, centerpartistiska och kristdemokratiska ministrar
              försvarar den svenska modellen i de mest skiftande sammanhang.
              Det gäller naturligtvis framför allt arbetsmarknads-, stats- och
              finansministrarna. Jag tror att Susanne Eberstein också uppfattar
              det tydligt, för jag vet att hon brukar vara mycket påläst och
              känna väl till fakta och andra saker.
            </seg>
            <seg n="c03d18b9">
              Jag vill återkomma till om det är s- och m-polemik som ska försämra
              Sveriges inflytande i höst. Precis som Susanne Eberstein sade
              krävs det samarbete när världen är orolig. Vi är överens i många
              stora frågor. Kan vi bara säga det tydligt så att publiken och
              ledamöterna uppfattar det stärks Sveriges möjligheter att påverka
              under det svenska ordförandeskapet, till exempel för att skapa
              fler jobb och ökad trygghet.
            </seg>
          </u>
          <note type="speaker" n="1cf6b23f">
            Anf. 26 SUSANNE EBERSTEIN (s) replik:
          </note>
          <u who="susanne_eberstein_a1dea0" xml:id="i-2c0c5913efdfde66-2" n="28fea15c">
            <seg n="e94cdfab">
              Fru talman! Anna Kinberg Batra säger att ministrarna i EU-nämndens
              slutna rum talar sig varma för kollektivavtal och den svenska
              modellen. Jag önskar att de även skulle göra det i öppna rum och
              i EU. Det är väl egentligen där vi vill att de ska säga något.
            </seg>
            <seg n="cd1df3c6">
              Det är tråkigt att när frågan tagits upp av kommissionens ordförande
              Barroso, i EU-parlamentet och vid flera andra tillfällen har våra
              svenska borgerliga ministrar varit alldeles tysta.
            </seg>
            <seg n="f00a6e28">
              Det är bra att de försvarar modellen i EU-nämndens sammanträdesrum,
              men det räcker inte långt.
            </seg>
          </u>
          <note type="speaker" n="f43aeb57">
            Anf. 27 BENGT-ANDERS JOHANSSON (m):
          </note>
          <u who="bengt-anders_johansson_f23e14" xml:id="i-9bb87e87e3d1a654-0" n="1363e37d" next="i-b2c98c1d947159e5-0">
            <seg n="6e520183">
              Fru talman! Jag tänkte tala lite om ledarskap, lite om subsidiaritet
              eller lägsta-nivå-principen, lite om att hävda svenska intressen
              och avslutningsvis lite om oppositionen i vårt land.
            </seg>
            <seg n="dc854b99">
              När det gäller ledarskap, fru talman, är det viktigt att EU intar
              en tydlig roll som verksamt agerande på den globala marknaden.
              Jag tänker inte minst på det som hände i höstas. Vi kunde med
              kort varsel skapa en ekonomisk grund för hur EU skulle agera när
              krisen vällde in som en tsunami över världen. Det är viktigt,
              för det balanserar de olika stora starka krafter som finns på
              jorden.
            </seg>
            <seg n="4f60818d">
              Vi gör det också på det globala sättet genom att ta ledartröjan
              på miljö- och klimatområdet. Där kommer EU att ha ett stort inflytande,
              vilket är viktigt.
            </seg>
            <seg n="5688e117">
              Det interna inom EU handlar inte minst om utvidgning. Där vet
              jag att åtminstone flertalet av de politiska partierna i vårt
              land, och många andra länder inom EU, är överens med oss. Utvidgningen
              parad med frihandel skapar de facto ett större Sverige eftersom
              alla våra små och stora företag har oändliga fördelar av att ha
              en större så kallad hemmamarknad. Därför måste vi slå vakt om
              detta.
            </seg>
            <seg n="50ac1a49">
              Det gäller att se till att Sverige har närvaro i EU. De signaler
              jag får från tjänstemannaplan är att ministernärvaron på ministerråden
              är större nu än tidigare, vilket är glädjande. Det är då man kan
              påverka. Det är oerhört viktigt att vi skickar rätt personer till
              ministerråden. Vem man skickar har en viktig signalverkan. När
              man väl är där handlar det om att inte bara säga nej, då blir
              man nämligen omedelbart marginaliserad och får sitta utmed kanten
              och inte vara med när det görs upp.
            </seg>
            <seg n="8f249075">
              Jag kan konstatera att närvaron av ministrar vid EU-nämndsmötena
              har ökat under denna mandatperiod. Det är drygt 83 procent mot
              70 procent under den förra mandatperioden. Det ger en signal om
              hur man värderar sin närvaro.
            </seg>
            <seg n="06ff04ff">
              Så till subsidiaritetsfrågan. Vi har en gång kommit överens om
              att jordbruket, som i dag upptar drygt 46 procent av EU:s budget,
              ska vara en gemensam marknad. Det innebär att vi ska se till att
              vi får en ökad marknadslösning så snart som möjligt. Därför gäller
              det att, efter 2013 när den nya budgeten börjar gälla, se till
              att vi med gemensamma krafter minskar skattebetalarnas stöd till
              den här sektorn.
            </seg>
            <seg n="8ae83803">
              Skogen är global. Låt den förbli global. Det finns alltför många
              intressen som vill dra in den på det europeiska planet. Det tycker
              vi är fel.
            </seg>
            <seg n="1606f9c1">
              När det gäller fisket finns det en del i övrigt att önska, det
              medges. Men för första gången har vi nu fått en samsyn om de redskap
              som ska användas och om instrumenten för att styra fisket. Det
              är en oerhört bra grund för fortsättningen.
            </seg>
            <seg n="0f467dc3">
              När det gäller subsidiaritet, alltså principen att saker och
              ting ska beslutas på lägsta nivå, kan jag inte låta bli att nämna
              viltvården där det europeiska inflytandet är alltför stort. Skarven
              och morkullan är bara symboldjur för problemen med att överlåta
              till en högre nivå när det inte är nödvändigt.
            </seg>
            <seg n="cb7bbcb7">
              Just nu har vi frågan om de svenska rovdjuren som är ett bekymmer
              i så motto att EU har styrande effekt på hur vi ska hantera detta.
              Det är oerhört viktigt att vi får in en diskussion om toleransnivå
              på den svenska planen. Om det är någon fråga där jag står för
              en renationalisering är det när det gäller att vi ska ta tillbaka
              viltvården till den svenska politikens vardag. Den ska inte vara
              i Bryssel för då blir det fel.
            </seg>
            <seg n="815c11dc">
              Det handlar också om att hävda de svenska intressena. Det har
              sagts här flera gånger tidigare. Det går nog inte att upprepa
              tillräckligt många gånger för att vi ska bli överens. Det handlar
              om att vi står upp för den svenska modellen. Det handlar också
              om att hävda andra intressen för de svenska jobben.
            </seg>
            <seg n="32354fa2">
              Jag kan till exempel nämna det svenska snuset. Man kan tycka
              att det är en nullitet, men det är det inte. Det rör sig om ca
              1 000 jobb som försvinner från Sverige om detta skulle flyttas
              ur landet. Det tycker jag att vi ska ta fasta på.
            </seg>
            <seg n="f3138d53">
              Exportförbudet till övriga EU bygger på ogrundade fakta. Man
              har alltså inte fog för att hindra den här exporten ur ett objektivt
              perspektiv. Det finns skäl att se över det.
            </seg>
            <seg n="0d96955b">
              Avslutningsvis, fru talman, några ord om oppositionen.
            </seg>
            <seg n="11b3863f">
              Jag tittade i Vänsterpartiets valmanifest som till 30 procent
              består av en diskussion om hur fel det är med EU. Vi vet att Ulf
              Holm, som har varit uppe här, är väldigt kritisk. Jag tycker mig
              se en tydlig tendens vi såg den redan under den förra mandatperioden
              nämligen att svansen börjar vifta med hunden. Därför är det rätt
              intressant att veta hur Marita Ulvskog ställer sig. Är hon för
              eller emot EU?
            </seg>
            <seg n="65eeea93">
              Just nu upplever jag också att Socialdemokraterna som parti tycker
              sig vara större än nationen och flyttar den inrikespolitiska diskussionen
              till den europeiska planen, vilket jag beklagar.
            </seg>
            <seg n="43f7380d">
              Jag hoppas att vi inför ordförandeskapet kan bli överens och
              stå upp för nationen före partierna.
            </seg>
          </u>
          <note n="41003620">
            Ajournering
          </note>
          <note n="ec0a31c9">
            Kammaren beslutade kl. 13.54 på förslag av tredje vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <u who="bengt-anders_johansson_f23e14" xml:id="i-b2c98c1d947159e5-0" n="1363e37d" prev="i-9bb87e87e3d1a654-0">
            <seg n="2d627c67">
              Återupptagna förhandlingar
            </seg>
            <seg n="810a12c3">
              Vi övergår nu till dagens frågestund med statsministern som jag
              hälsar välkommen.
            </seg>
            <seg n="72b4f29a">
              Ungdomsarbetslösheten
            </seg>
          </u>
          <note n="2c2419be">
            Förhandlingarna återupptogs kl. 14.00.
          </note>
          <note n="f66400ad">
            2 § Statsministerns frågestund
          </note>
          <note n="32e1592d">
            Anf. 28 TALMANNEN:
          </note>
          <note type="speaker" n="a7d65785">
            Anf. 29 MONA SAHLIN (s):
          </note>
          <u who="mona_sahlin_813e3b" xml:id="i-ccbd49c3b251b1ff-0" n="04f6bf6d">
            <seg n="f28a0c07">
              Herr talman! Min fråga till statsministern handlar om arbetslösheten
              bland de unga. På bara ett år har ungdomsarbetslösheten ökat med
              19 procent, och i dag har Sverige den näst högsta ungdomsarbetslösheten
              i hela EU. Detta märks på många sätt nu, inte minst genom att
              till exempel antalet människor som vill göra högskoleprovet har
              ökat med 18 procent jämfört med hur det var för bara ett år sedan.
            </seg>
            <seg n="ab3cf13b">
              Sedan ni kom till makten, Fredrik Reinfeldt, har ni tagit bort
              3 000 högskoleplatser. Ni har försenat införandet av yrkeshögskolan,
              och ni har skjutit till alldeles för lite resurser till kvalificerad
              yrkesutbildning men kanske framför allt till aktiva insatser i
              arbetsmarknadspolitiken för unga.
            </seg>
            <seg n="bbde6db7">
              Min fråga är: Varför tror statsministern att er politik lyckas
              så mycket sämre än politiken i andra länder i EU när det gäller
              arbete för unga? Tänker ni verkligen fortsätta att stänga dörren
              för de unga som vill och behöver få utbildning?
            </seg>
          </u>
          <note type="speaker" n="993fd722">
            Anf. 30 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-3" n="299b3a93">
            <seg n="4540b9be">
              Herr talman! Det är en svår situation för många ungdomar. Det
              första som man då inte ska göra är att genomföra den ungdomsskatt
              som Socialdemokraterna föreslår, det vill säga att dubblera arbetsgivaravgiften
              för att anställa någon som är under 26 år. Det skulle skapa en
              kraftig kostnadsnackdel för en ung människa som försöker få ett
              arbete.
            </seg>
            <seg n="bccb07a9">
              Vi har tagit fram stöd för lärlingsplatser. Det finns lediga
              platser i den svenska högskolan och i universitetsvärlden för
              den som vill välja den vägen.
            </seg>
            <seg n="fc04511e">
              Jag tror också att vi ska inse behovet av att kunna få ett första
              jobb som ibland är lite mer okvalificerat. Det är någonting som
              ibland lite uppnäst möter reaktioner i den svenska samhällsdebatten.
              Det tycker jag är en helt felaktig föreställning. Vi kommer att
              behöva många enkla jobb, och vi kommer att behöva fortsätta att
              sänka trösklar för ungdomar för att de ska kunna komma in på arbetsmarknaden.
            </seg>
            <seg n="7ec7124c">
              Vi har också infört ett riktat nystartsjobb där vi helt tar bort
              arbetsgivaravgiften för den som är ung och har varit utanför arbetsmarknaden
              i sex månader. Vi har dubblerat den insatsen för att ge en hjälpande
              hand till dessa ungdomar att komma in på arbetsmarknaden.
            </seg>
          </u>
          <note type="speaker" n="a5bb14b4">
            Anf. 31 MONA SAHLIN (s):
          </note>
          <u who="mona_sahlin_813e3b" xml:id="i-ccbd49c3b251b1ff-1" n="04f6bf6d">
            <seg n="3696ef9e">
              Herr talman! Jag är mer mån om skattebetalarnas pengar än att
              jag tycker att det är rimligt att sprätta i väg dem ineffektivt
              till de företag som redan har anställt ungdomar. I stället vill
              vi sänka skatten ordentligt för de företag som anställer en arbetslös
              ung människa. Det är en oändligt mycket bättre politik, Fredrik
              Reinfeldt. För övrigt var svaret bara att det skulle vara lite
              mer av samma sak.
            </seg>
            <seg n="25a76ea3">
              Svenskt Näringsliv gick i dag ut och sade att de räknar med att
              hälften av de öppet arbetslösa i Sverige nästa år är ungdomar.
            </seg>
            <seg n="f4ad7c47">
              Det som Fredrik Reinfeldt i dag lämnar besked om är att det blir
              mer av samma sak. Är det verkligen ingenting i regeringens politik,
              som uppenbarligen inte fungerar när det handlar om att ge unga
              människor arbete, som Fredrik Reinfeldt är beredd att ompröva
              och lämna nya besked om i dag?
            </seg>
          </u>
          <note type="speaker" n="e600bb98">
            Anf. 32 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-4" n="299b3a93">
            <seg n="56d81f07">
              Herr talman! Jag var på hamburgerföretaget Max i Luleå i måndags.
              De har 3 000 anställda, och genomsnittsåldern är 21 år. De tackade
              oss för sänkningen av arbetsgivaravgiften för ungdomar under 26
              år och sade: Tack vare denna sänkning ser vi framför oss att anställa
              ungefär 300400 ungdomar till. Ta inte bort den åtgärden.
            </seg>
            <seg n="9288026f">
              Mona Sahlin tänker ta bort den åtgärden. Hur ger det fler jobb
              när man dubblerar arbetsgivaravgiften för dem som är under 26
              år?
            </seg>
            <seg n="6f3e97dd">
              Sprätta i väg pengar, säger Mona Sahlin. Det är resurser riktade
              till ungdomar för att sänka deras trösklar in på den svenska arbetsmarknaden
              som du står här och raljerar över.
            </seg>
            <seg n="45e9643a">
              Vad var dina fantastiska förslag som ska komma vid sidan av att
              du ska göra det väsentligt dyrare att anställa dem som är under
              26 år?
            </seg>
            <seg n="83b276fa">
              Jag nämnde flera av de åtgärder som vi har och som vi bygger
              ut. Det finns lediga universitets- och högskoleplatser, och det
              kommer lärlingsplatser som kommer att hjälpa ungdomar in på en
              svår arbetsmarknad.
            </seg>
          </u>
          <note n="4103d738">
            Regler för bonus
          </note>
          <note type="speaker" n="f0932b47">
            Anf. 33 LARS OHLY (v):
          </note>
          <u who="lars_ohly_6bb860" xml:id="i-86fb4019454d8b23-0" n="a5fded2e">
            <seg n="aab98f97">
              Herr talman! Jag vill med anledning av det tidigare replikskiftet
              påpeka att statsministerns frågestund inte innebär att statsministern
              ska ställa frågorna, utan statsministern ska svara på frågor från
              oss ledamöter.
            </seg>
            <seg n="fee7472c">
              Orättvisorna i vårt samhälle riskerar att öka skillnaderna mellan
              människor. Vi ser hur regeringen lånar till skattesänkningar för
              de rikaste och jagar sjuka och arbetslösa. Runt om i vår omvärld
              ser vi också hur rika bankdirektörer får fly från uppretade folkmassor.
              Jag var på Island för en månad sedan. Där har de flytt landet
              på grund av den kritik som finns.
            </seg>
            <seg n="645d8f8f">
              I Sverige öppnade regeringen för fler bonusar och liberalare
              regler. Under hösten gick Anders Borg till storms mot bonusar
              i det privata näringslivet. Men sedan visade det sig att han hade
              hycklat. Nu säger man att reglerna ska ändras. Det kanske vore
              dags nu. Volvo har visserligen dragit tillbaka lönehöjningar efter
              protesterna. Men i banken SEB ger man de högsta cheferna lönehöjningar
              på 25 procent vd plus 2 miljoner. Tredje AP-fonden har gett två
              extra månadslöner en halv miljon kronor till sin vd. Övriga AP-fonder
              och statliga verksamheter betalar ut bonus med hänvisning till
              regeringens nya regler. Hur, Fredrik Reinfeldt, ska dessa regler
              ändras?
            </seg>
          </u>
          <note type="speaker" n="9a8d4f0c">
            Anf. 34 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-5" n="299b3a93">
            <seg n="72aaade1">
              Herr talman! Det finns all anledning att mana alla till försiktighet
              i denna mycket svåra tid för Sverige och den tid som väntar framöver.
              Det är tider då folk får gå från arbete och upplever att de ekonomiska
              marginalerna är små. Då är det oerhört provocerande att ett litet
              fåtal kan få stora löneökningar som för många andra är rena fantasisummor.
            </seg>
            <seg n="022c502c">
              Vi har konsekvent försökt att agera mot den smitta som det privata
              har fört in i det offentliga när det gäller bonus- och resultattänkande,
              som blir som konstigast när det handlar om ersättningar som ges
              trots att verksamheten går med förlust.
            </seg>
            <seg n="0d41e455">
              Vi vill rätta till en del av detta och tänker konsekvent fortsätta
              att agera gentemot det. Vi har också ett regelsystem som lägger
              begränsningar på banker och finansiella institutioner när det
              gäller ledningsgruppen för att kunna ingå. Det tänker vi naturligtvis
              upprätthålla för den händelse som de går in i dessa system. Det
              är som bekant bara Swedbank som än så länge har gjort det. Det
              är vårt bidrag för att försöka dämpa det alltför långtgående risktagande
              som har varit en del av problemet när det gäller den globala finansiella
              kris som kanske har varit värre i USA och utanför Europa men som
              vi också har sett tecken på här i Sverige.
            </seg>
          </u>
          <note type="speaker" n="a9ca982d">
            Anf. 35 LARS OHLY (v):
          </note>
          <u who="lars_ohly_6bb860" xml:id="i-86fb4019454d8b23-1" n="a5fded2e">
            <seg n="e80fad6c">
              Herr talman! Problemet är att regeringen själv ändrade reglerna
              så att de blev mer liberala och i större utsträckning tillät bonusar
              och rörliga lönesystem inom statlig sektor. Detta gjordes förra
              sommaren. Ni har alltså ändrat uppfattning. Det är alltid välkommet
              att ni gör det. Men låtsas inte som om ni alltid har stått för
              att man ska bekämpa den smitta som det privata näringslivet har
              fört in i statlig sektor. Det är tvärtom. Det är ni som har smittat.
              Det är ni som smittar privat sektor genom att uppmuntra till bonusar.
            </seg>
            <seg n="1cade57c">
              Ni kan på två sätt bekämpa denna utveckling, dels genom att styra
              genom de sektorer där vi faktiskt äger eller styr verksamheter,
              dels genom att föregå med gott exempel och bilda opinion. Ni gör
              ingetdera.
            </seg>
            <seg n="5c23e4fa">
              Vi säger: Inga bonusar i statlig sektor och rimliga lönenivåer.
            </seg>
            <seg n="7e801afd">
              Nu har bonus blivit ett skällsord. Då höjer man lönerna i stället
              för de högst betalda direktörerna.
            </seg>
            <seg n="204fb701">
              Använd det statliga ägandet till att bekämpa orimliga lönenivåer!
              Ställ krav på näringsliv och banker, och bedriv opinion mot de
              giriga och fartblinda som vi ser i vårt samhälle i dag!
            </seg>
          </u>
          <note type="speaker" n="f1f8e163">
            Anf. 36 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-6" n="299b3a93">
            <seg n="0bbc08bb">
              Herr talman! Det som Lars Ohly nu påpekar är nog ungefär det
              som många anser att bland andra Anders Borg har gjort. Jag har
              inte sagt att vi inte vid något tillfälle har infört bonusar eller
              stått upp för resultatlöner. Jag kan informera Lars Ohly om att
              det fanns regeringar innan alliansregeringen tillträdde 2006 som
              också införde bonusar och höjde ersättningar av olika slag. Märkligt
              nog hade de faktiskt stöd av Lars Ohly, såsom det blir ibland.
            </seg>
            <seg n="7ac9f973">
              I det hänseendet har väl hela det politiska systemet varit involverat
              i att föra fram bonusar och resultatlöner av olika slag.
            </seg>
            <seg n="78029a00">
              Jag tycker också att vi ska ha rim och reson i diskussionerna.
              Jag är inte emot resultatlöner om de verkligen återspeglar verkliga
              resultat som är långsiktiga, ansvarsfulla och måttfulla. Det är
              inte det som har varit problemet. Problemet är att det har uppmuntrat
              till en typ av risktagande som har varit en del av problemet.
              Där måste detta rättas till. Där tar vi vårt ansvar, och vi påverkar
              i samhällsdebatten också andra att ta sitt ansvar.
            </seg>
            <seg n="3a00e588">
              Klimatpropositionen
            </seg>
          </u>
          <note type="speaker" n="f82ec657">
            Anf. 37 PETER ERIKSSON (mp):
          </note>
          <u who="peter_eriksson_83518c" xml:id="i-86cb236f1fdc7bd2-0" n="ca402466">
            <seg n="e291c7d3">
              Herr talman! Efter två och ett halvt år vid makten och en enormt
              stor debatt om klimatfrågorna de senaste åren kommer äntligen
              regeringen med en klimatproposition. Den är sannerligen efterlängtad,
              men jag tror att det är många med mig som vid en närmare titt
              blir besvikna på innehållet. Det är ganska låga ambitioner. Det
              är inte särskilt mycket man vill förändra. De åtgärder som ska
              genomföras ska i första hand genomföras i andra länder av andra.
            </seg>
            <seg n="1bcac70f">
              Men den lilla del som nu ändå regeringen tänker sig att vi ska
              minska utsläppen i Sverige med och de åtgärder som det handlar
              om där ska inte genomföras av den här regeringen utan under nästa
              mandatperiod i nästan alla delar. Varför är det så? Vad är det
              rationella skälet till att just under den tid då Fredrik Reinfeldt
              är statsminister inte vidta några åtgärder, utan låta nästa regering
              göra det?
            </seg>
          </u>
          <note type="speaker" n="08a534fa">
            Anf. 38 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-7" n="299b3a93">
            <seg n="7ce7d9a0">
              Herr talman! Som Peter Eriksson väl vet är utgångspunkten det
              måttår som finns i Kyotoprotokollet, nämligen 1990. Mot detta
              försöker världen ställa in sig på hur stora reduktioner man ska
              kunna göra. Från det året har vi sagt att vi vill åstadkomma 40
              procents reduktioner i Sverige fram till 2020. Det som Peter Eriksson
              beskriver som små ambitioner är alltså att bli världsetta med
              tillsammans med Tyskland.
            </seg>
            <seg n="f5c1f749">
              Vi har i detta fall valt att använda så kallade flexibla mekanismer
              och komma med stöd till fattiga delar av världen som inte har
              egna resurser, därför att det är klimatsmart och kostnadseffektivt.
              Vänsterpartierna i Sveriges riksdag hävdar att det där inte behövs.
              De tänker föreslå, antar jag, i tabell och noga angivet, exakta
              förändringar i skattesystemet här i Sverige för att åstadkomma
              väsentligt större reduktioner. Jag har ännu inte sett förslag
              på detta, så någon trovärdighet finns inte i politiken.
            </seg>
            <seg n="97719cc8">
              Jag försvarar att man gör på det här sättet. Vi fortsätter att
              minska utsläppen i Sverige och finns till stöd för dem som inte
              har råd för att hjälpa dem att få ned sina utsläpp.
            </seg>
          </u>
          <note type="speaker" n="eb8416d8">
            Anf. 39 PETER ERIKSSON (mp):
          </note>
          <u who="peter_eriksson_83518c" xml:id="i-86cb236f1fdc7bd2-1" n="ca402466">
            <seg n="ab4e426e">
              Herr talman! Jag ser och hör att statsministern inte på den minsta
              millimeter vill svara på frågan. Varför är alla de åtgärder som
              ni ändå och trots allt föreslår så mycket bättre att genomföra
              under nästa mandatperiod, när du antagligen inte längre sitter
              som statsminister?
            </seg>
            <seg n="35ee16c2">
              Jag tycker att det här är märkligt. Jag finner ingen riktigt
              rationell förklaring.
            </seg>
            <seg n="2e8c2619">
              Ni kallar er världsmästare. 4344 procent av den svenska energimixen
              är förnybar i dag. Det är ovanligt mycket i världen. Ni ska gå
              upp till 50 procent. De 67 procentenheterna i ökning är till och
              med mindre än genomsnittet i EU. Det är inte särskilt imponerande,
              men ännu mindre måste man tycka att det är imponerande när man
              ser att det ska ske under nästa mandatperiod och att det antagligen
              är några andra som ska genomföra den här lilla saken.
            </seg>
          </u>
          <note type="speaker" n="a7634074">
            Anf. 40 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-8" n="299b3a93">
            <seg n="3848b379">
              Herr talman! Jag har noterat tendensen att man börjar fördela
              statsrådsposter mellan sig på vänstersidan och utlovar att vi
              ska förlora. Det är bra! Fortsätt med den stilen och ta för givet
              att ni ska vinna!
            </seg>
            <seg n="ce9c928a">
              Får jag bara ödmjukt räcka över till vad som kanske är vänstersidans
              blivande miljöminister påpekandet att en stor del av reduktionerna
              sker till följd av styrmedel som vi har använt sedan lång tid
              tillbaka. Vi inrättade en CO2-skatt i Sverige 1991. Det var mycket
              klokt av den dåvarande borgerliga regeringen att inrätta denna.
              Detta är fortsatt unikt i världen. Vi är nästan ensamma om att
              använda denna CO2-skatt, som forskare och experter är överens
              om är den bästa åtgärden. Den är verkningsfull vilken regering
              man än har, förutsatt att man fortsätter att använda den. Under
              min tid som regeringschef höjer vi CO2-skatten. Vi föreslår att
              vi ska göra det i steg för att nå vårt mål, som alltså är tänkt
              till 2020. Det är det som är upplägget: 40 procents reduktion
              fram till 2020.
            </seg>
            <seg n="b223be38">
              Vi tar vår del av ansvaret. Vi tar till och med en större andel
              av ansvaret, eftersom EU:s gemensamma mål, också unikt i världen,
              är 30-procentiga reduktioner. USA med Barack Obama har bara lovat
              ett återförande till samma utsläppsnivå som 1990. Jag behöver
              inte skämmas gentemot någon för den mycket långtgående klimatpolitik
              vi för i Sverige.
            </seg>
            <seg n="e194b7c6">
              (Applåder)
            </seg>
            <seg n="a626a7c2">
              Finanskrisen och Sveriges ordförandeskap i EU
            </seg>
          </u>
          <note type="speaker" n="9ae30f4e">
            Anf. 41 ANNA KINBERG BATRA (m):
          </note>
          <u who="anna_kinberg_batra_c1916b" xml:id="i-eccf2bae0e4fe096-5" n="58acc067">
            <seg n="913cfe41">
              Herr talman! I dag, före och efter den här frågestunden, har
              vi EU-debatt här i kammaren. Den präglas naturligtvis av den enorma
              ekonomiska kris som världen upplever nu och där Europa hamnar
              mitt i smeten, särskilt under det svenska ordförandeskap som vi
              har framför oss.
            </seg>
            <seg n="590a454a">
              Vi möter ordförandeskapet under extrema omständigheter. Visst
              har vi förut upplevt skifte i parlamentet, skifte i kommissionen,
              globala förhandlingar, lågkonjunktur och allt möjligt annat, men
              inte alltihop på en gång. Vi vet dessutom att det oväntade inträffar.
            </seg>
            <seg n="b32594ff">
              Socialdemokraterna sade under den här debatten att det är viktigt
              med samarbete i en orolig värld. Det håller jag med om. Samtidigt
              framkom det att stödet för regeringens upplägg inför ordförandeskapet
              verkar vara mindre nu än det var från vårt håll inför det förra
              ordförandeskapet.
            </seg>
            <seg n="a8c7eb84">
              Därför vill jag ställa två frågor till statsministern: Hur påverkar
              det extrema ekonomiska läget förberedelserna inför det svenska
              ordförandeskapet? Hur viktigt är det med samarbete i en orolig
              värld även här hemma för att det svenska ordförandeskapet ska
              kunna skapa jobb och trygghet och bli framgångsrikt?
            </seg>
          </u>
          <note type="speaker" n="3866b355">
            Anf. 42 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-9" n="299b3a93">
            <seg n="1a18a8ad">
              Herr talman! När Sverige tillträder ordförandeskapet för Europeiska
              unionen den 1 juli ger det oss en unik möjlighet att leda EU:s
              arbete. Det kommer att visa för många här i Sverige att vi verkligen
              får inflytande även som litet land. Det problem det medför är
              att det inte finns någon tydlig svensk position för ett ordförandeskap.
              Det gäller alla ordföranden som det roterar runt till. Man har
              att se till det som är gemensamt och stå upp för det under ordförandeskapstiden.
            </seg>
            <seg n="35a4f74c">
              Det är skälet till att vi alla länder, också under det svenska
              ordförandeskapet 2001, manade till en sorts borgfred, ett ansvarstagande,
              gränsöverskridande och blocköverskridande, för att få bästa möjliga
              resultat för Sverige, samtidigt som vi hade minsta möjliga partipolitiska
              käbbel kring det. Det fullgjorde vi under Göran Perssons tid som
              ordförande i Europeiska unionen. Jag hoppas på det breda ansvarstagandet
              även nu.
            </seg>
            <seg n="d67dd209">
              Vi kommer att påverkas väldigt mycket av den finansiella oron
              och den ekonomiska nedgången. Vi kommer också att fortsätta våra
              ambitioner att få ett klimatavtal på plats. Det tror jag blir
              de två huvudfrågorna. Men Anna Kinberg Batra har rätt som säger
              att man också ska vara beredd på det man inte har förberett sig
              för. Det har präglat de tidigare ordförandeskapen.
            </seg>
          </u>
          <note n="4103d738">
            Regler för bonus
          </note>
          <note type="speaker" n="fbe6356b">
            Anf. 43 KERSTIN LUNDGREN (c):
          </note>
          <u who="kerstin_lundgren_66285f" xml:id="i-bb17fd7068582b05-0" n="e43bfb08">
            <seg n="667c3ffd">
              Herr talman! Det har redan förts samtal kring bonusar, men jag
              vill fortsätta på det temat. Det finns en tydlig upprördhet i
              samhället kring höga prestationslöner och vart de har fört oss.
              Det är bra att regeringen har beslutat om tydliga regler för deltagande
              i olika bankstödsprogram. Bland de reglerna finns en del som handlar
              om att man ska frysa de fasta lönerna så att man inte ska kunna
              kompensera slopad bonus med höjd fast lön.
            </seg>
            <seg n="c5aad892">
              Mina frågor till statsministern berör detta. Anser statsministern
              att den här konstruktionen är förhandlingsbar? Är det en konstruktion
              som statsministern förutser ska gälla för den översyn som man
              pratar om när det gäller de statliga systemen?
            </seg>
          </u>
          <note type="speaker" n="2c8af97b">
            Anf. 44 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-10" n="299b3a93">
            <seg n="0e8c8e50">
              Herr talman! Vi har i riksdagen lagt fram ett förslag som är
              koordinerat inom Europeiska unionen. Alla har inte valt exakt
              samma lösning, men det är huvudsakligen samma utgångspunkter.
              Man lägger en begränsning på en ledningsgrupp, i det här fallet
              fem personer, när det gäller möjligheter att ta ut bonus och höja
              fasta arvoden under den tid man ingår i de stabiliseringsåtgärder
              som vi har föreslagit. Det gäller naturligtvis fortsatt. Det är
              till och med så att vi har bett Riksgälden som statlig myndighet
              att administrera detta och pröva det för den händelse det är någon
              som kommer i fråga och vill komma in i detta system. Det finns
              ingen anledning att förändra det.
            </seg>
            <seg n="b2255d25">
              Översynen av hela den breda diskussionen kring resultat och bonuslöner
              pågår nu. Vi har sagt att vi i ljuset av vad vi har upplevt det
              senaste halvåret vill rätta till en del sådant som vi uppfattar
              som felaktigheter som i dag finns i systemet. Det har varit extremt
              här, men också i övriga delar av världen. Man måste med ny information
              kunna rätta till sådant som i ljuset av det inte blev rätt.
            </seg>
            <seg n="b83ec70c">
              En svensk övergång till euro
            </seg>
          </u>
          <note type="speaker" n="913428c9">
            Anf. 45 CARL B HAMILTON (fp):
          </note>
          <u who="carl_b_hamilton_b4f697" xml:id="i-b6b1c1f3a97f524c-0" n="b33d9304">
            <seg n="410a72cd">
              Herr talman och herr statsminister! Den svenska kronan har fallit
              med inte mindre än 26 procent på sju månader sedan augusti 2008.
              Det är ett större kronfall än vi hade hösten 1992. Det ställer
              en hel del gamla sanningar på huvudet. Jag ska återkomma till
              eurofrågan. Men en akut fråga nu och de närmaste månaderna är
              att svenska företag kan komma att köpas av de kapitalstarka som
              har euro och dollar i sina kassor, om inte för en spottstyver
              så dock för ett väldigt rabatterat pris, nämligen nedsatt med
              26 procent.
            </seg>
            <seg n="35bdf342">
              Detta leder möjligen risken finns till att det blir en utförsäljningsvåg,
              en våg av uppköp av dessa kapitalstarka euro- och dollarinnehavare.
              Det leder som vi vet till att huvudkontor och spetskompetens försvinner
              och till att forskningsavdelningar flyttas ut. Det är mycket allvarliga
              konsekvenser som vi har erfarenhet av.
            </seg>
            <seg n="55b52f49">
              Hur ser statsministern på möjligheten att Sverige, utifrån renodlat
              ekonomiska utgångspunkter, kan få ett snabbspår in i euroområdet
              med andra EU-länder som en möjlig del i detta?
            </seg>
          </u>
          <note type="speaker" n="e469df2f">
            Anf. 46 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-11" n="299b3a93">
            <seg n="10179256">
              Herr talman! Det är inte obekant för frågeställaren var jag står
              i själva sakfrågan. Jag tillhörde dem som ville att svenska folket
              skulle rösta ja 2003. Ett argument som vi då använde var att en
              egen liten krona vid sidan av en stor valuta kanske inte är något
              större problem vid god väderlek, men i svårare tider finns tendensen
              vi har sett den ny ånyo att man flyr från risk till kvalitet.
              Som risk uppfattar man mindre valutor även i välskötta ekonomier,
              och det har satt stor press på den svenska kronan. I den delen
              har jag ingen annan uppfattning.
            </seg>
            <seg n="6f5aeef3">
              Det kan sägas vara ett slags reapris på exportvaror, men det
              är också en inbyggd lönesänkning, det vill säga det faktum att
              vi tappar i köpkraft, som alla får vara med och betala.
            </seg>
            <seg n="4cdd7681">
              Jag har dock fortsatt respekt för att svenska folket sade nej.
              Framför allt vill jag respektera det faktum att de partier som
              stod bakom ja-sidan måste vara överens om hur vi ska agera och
              bygga det på att vi ser ett folkligt förtroende som har gått i
              en annan riktning. Det har jag inget underlag för i dag. Alla
              partier har inte indikerat en vilja till det. Det folkliga förtroendet
              har inte kommit till den punkten att det är stor övervikt för
              att gå över till euron. Det tycker jag fortsatt ändå måste vara
              styrande.
            </seg>
            <seg n="7335e969">
              Bonus och rörliga ersättningar
            </seg>
          </u>
          <note type="speaker" n="78507ee6">
            Anf. 47 STEFAN ATTEFALL (kd):
          </note>
          <u who="stefan_attefall_5bf196" xml:id="i-124607b757d63c95-0" n="fc6c8878">
            <seg n="ed29d517">
              Herr talman! Jag vill fortsätta på spåret och diskutera bonusar
              och rörliga ersättningar. Det är uppenbart att tondövheten är
              ganska stor hos många ledande befattningshavare både i det privata
              näringslivet och i statliga företag när det gäller hur man utformar
              sådana här system. Det har upptäckts att statliga företagsledningar
              har brutit mot de regelverk som finns. Det finns också ett behov
              av att se över regelverken.
            </seg>
            <seg n="4a25b9aa">
              Den ena fråga jag har gäller tidsplanen för den översyn som regeringen
              har aviserat. När kommer översynen av riktlinjer för rörliga ersättningar
              och bonusar?
            </seg>
            <seg n="40df32a8">
              Det andra jag vill fråga om är vilket synsätt statsministern
              har när det gäller rörliga ersättningar. Det finns dels de som
              säger att rörliga ersättningar och bonusar ska vara strikt marknadsmässiga
              och följa marknadens villkor, dels de som säger att statliga befattningshavare,
              vd:ar och ledningspersoner jobbar i en verksamhet som ytterst
              är garanterad av staten, och de jobbar också för något av större
              värde för medborgarna, skattebetalarna och därför inte ska följa
              marknadens villkor. Vilket synsätt har statsministern i detta?
            </seg>
          </u>
          <note type="speaker" n="71410c0d">
            Anf. 48 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-12" n="299b3a93">
            <seg n="f513f1e5">
              Herr talman! Vi avser att skyndsamt se över detta och återkomma.
            </seg>
            <seg n="cb11388f">
              Låt mig säga: Mitt synsätt är, och detta finns egentligen redan
              uttryckt i regelverken för ersättningar av olika slag inom staten
              och statens bolagssfär, att de inte ska vara marknadsledande.
              De ska utformas med måttfullhet som utgångspunkt. Det är ett ställningstagande
              som jag tycker är korrekt och riktigt.
            </seg>
            <seg n="b721cc70">
              Det tenderar ibland att glömmas bort, men i dessa statliga bolag,
              framför allt när de är helägda, finns alltid det speciella förhållandet
              att man kan återfalla på att man har staten som huvudman, vilket
              ibland skapar förvirring. Man är helägd av den som samtidigt har
              förutsättningar att ändra regler för hela spelplanen.
            </seg>
            <seg n="235006a0">
              Det är en rimlig utgångspunkt att man inte ska vara efterföljande
              på privata villkor, utan det ska gälla särskild måttfullhet. Så
              vill vi också att regelsystemet ska utformas i sina detaljer.
            </seg>
          </u>
          <note n="631a296b">
            Riktlinjer för bonus
          </note>
          <note type="speaker" n="1b1a8d48">
            Anf. 49 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-125fc766dfae1193-0" n="9ca408f6">
            <seg n="a589292b">
              Herr talman! Jag ska också vända mig till statsministern med
              en fråga angående bonusar. Den socialdemokratiska regeringen ändrade
              2003 de dåvarande riktlinjerna för detta i syfte att göra begränsningar.
              Man gjorde inte detta utan anledning, utan man hade sett att det
              fanns problem med systemet och införde starka begärningar och
              satte stopp för bonusar framför allt till ledningarna i statliga
              bolag och AP-fonder. Det fanns skäl till det.
            </seg>
            <seg n="41b9c840">
              Förra sommaren, när vi såg en begynnande lågkonjunktur där jobben
              började minska, ändrade den moderatledda regeringen denna princip
              och gjorde det lättare och möjligt att dela ut bonusar i statliga
              bolag. Min fråga till statsministern är: Hur tänkte regeringen
              och statsministern i det läget? Man kunde inte se det så enkelt
              som att det ständigt skulle vara högkonjunktur och att man inte
              skulle gå in i lågkonjunktur. Ett bonussystem måste väl passa
              både upp- och nedgång i ekonomin och vara relevant i bägge fallen?
            </seg>
            <seg n="9f02f21e">
              Nu är man ångerfull, som jag hör, men min fråga är: Hur tänkte
              statsministern vid det här tillfället, och vad var syftet?
            </seg>
          </u>
          <note type="speaker" n="684d865c">
            Anf. 50 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-13" n="299b3a93">
            <seg n="9f762330">
              Herr talman! Jag tänkte väl som Sven-Erik Österberg gjorde när
              han var statsråd: Det är rimligt att det finns den här typen av
              rörliga ersättningar baserade på resultat, och sedan måste vi
              sätta en gräns som markerar en sorts rimlighet. Om den ska vara
              vid två månaders möjlighet till bonus, som Sven-Erik Österberg
              förordade, eller fyra månader, som vi ändrade det till, kan man
              diskutera. Jag är beredd att i ljuset av det som nu har skett
              ändra tillbaka.
            </seg>
            <seg n="25dea79b">
              Försök inte få det att framstå som att vi står mil ifrån varandra.
              Jag inser att det finns en folklig ilska kring detta, men vi delar
              sedan många år ansvaret. Vi har arbetat med bonusar och ersättningar
              som har varit mycket höga också i statliga verksamheter.
            </seg>
            <seg n="7f6c776e">
              Jag vill att det ska finnas en möjlighet till rörligt baserade
              ersättningar, men de ska i ljuset av vad jag nu har upplevt bli
              stramare. Vi ser över det. Jag tycker dessutom att de ska präglas
              av den måttfullhet som jag tror att vi båda två är överens om
              måste gälla offentliga verksamheter.
            </seg>
            <seg n="68dd1d6d">
              Finansieringen av välfärden
            </seg>
          </u>
          <note type="speaker" n="66498c3a">
            Anf. 51 LUCIANO ASTUDILLO (s):
          </note>
          <u who="luciano_astudillo_040f39" xml:id="i-e84e79d3e7d4fc24-0" n="9cb8c785">
            <seg n="0014cbb1">
              Herr talman! Den borgerliga regeringen lånar just nu pengar för
              att fortsätta sänka skatten mest till dem som har det bäst. Samtidigt
              har jobbkrisen nu också nått välfärdens kärna. Välfärdsarbetare
              varslas och sägs upp. Jobbkrisen blir också en allvarlig kvalitetskris
              i välfärden. Min fråga till statsministern blir därför: Hur många
              förskollärare och lärare och hur mycket omsorgspersonal ska tvingas
              lämna sina viktiga arbeten innan regeringen byter färdriktning
              i den här politiken, som gynnar dem som har det bäst?
            </seg>
          </u>
          <note type="speaker" n="dfd03f00">
            Anf. 52 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-14" n="299b3a93">
            <seg n="b1b74497">
              Herr talman! Vi har noterat detta som ett nytt socialdemokratiskt
              spår. Ni hör ju för det mesta att socialdemokrater ropar på miljardsatsningar
              till allt och alla i princip varenda dag i nya pressmeddelanden
              och utspel. Vi har sagt att det är ansvarslöst. Det kommer att
              driva upp underskotten. Det har Socialdemokraterna lyssnat in,
              och nu försöker man ett spår om att det egentligen är de skattesänkningar
              vi gör som är grund för underskotten.
            </seg>
            <seg n="a1dfae79">
              Redogör då för hur mycket av dessa skattesänkningar ni tänker
              höja igen! Ta fastighetsskatten som exempel. Jag har noterat att
              det skrivs socialdemokratiska insändare i landet om hur orättvis
              den är. Vill Socialdemokraterna återföra fastighetsskatten till
              vad den var förut? Nej. Vill de behålla den som vi har föreslagit?
              Nej. De tycker att den inte är tillräckligt generös mot bostadsrättsinnehavarna
              i Helsingforss innerstad. Därför har ni hittat på en särskild
              lättnad till dem som har tjänat allra mest på sina miljoninkomster
              i Helsingforss innerstad. Det är en sorts gåva från Socialdemokraterna
              till särskilt rika människor.
            </seg>
            <seg n="6a47a9d8">
              Detta är konsekvensen när vi tittar på hyckleriet och går igenom
              era siffror. Ni måste börja argumentera på ett sätt som hänger
              ihop med de förslag ni har. Stå inte här och låtsas bort det.
              Ni föreslår inte de skattehöjningar ni antyder. Ni accepterar
              våra skattesänkningar och föreslår till och med större sänkningar.
            </seg>
            <seg n="5be4efa1">
              Finansieringen av klimatåtgärder i fattiga länder
            </seg>
          </u>
          <note type="speaker" n="291e5e0e">
            Anf. 53 MAX ANDERSSON (mp):
          </note>
          <u who="max_andersson_531f93" xml:id="i-600f2de22661191c-0" n="39dac0d8">
            <seg n="1b350a00">
              Herr talman! En av de avgörande frågorna inför höstens klimatkonferens
              är hur man ska finansiera de nödvändiga klimatåtgärderna i fattiga
              länder. Det är väldigt rimligt att den rika världen, som har ställt
              till med klimatproblemen, också är med och finansierar deras lösning.
              EU-kommissionen har tagit fram beräkningar på hur mycket pengar
              som behövs, men Sverige har i de förhandlingar som har varit inom
              EU arbetat för att försvaga skrivningarna och ta bort konkreta
              förslag i det tjeckiska ordförandeskapets handlingar.
            </seg>
            <seg n="bc56d493">
              Snart är det toppmöte. Då ska regeringscheferna komma fram till
              vilken position EU ska inta. Just nu står Greenpeace utanför riksdagen
              och demonstrerar för att Sverige och EU ska visa ledarskap. Varför
              har Sverige motverkat goda skrivningar, och är det rimligt att
              Sverige försöker köra ett chicken race med klimatet?
            </seg>
          </u>
          <note type="speaker" n="87ea2fcc">
            Anf. 54 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-15" n="299b3a93">
            <seg n="05d29837">
              Herr talman! Som svar på en tidigare fråga meddelade jag att
              vi vill rikta en stor del av våra resurser till mindre utvecklade
              länder med sämre möjligheter att finansiera egna satsningar. För
              detta får vi kritik allting ska göras inhemskt trots att vi vet
              att det är både klimatriktigt och mer kostnadseffektivt.
            </seg>
            <seg n="198d3689">
              Nu försöker man driva linjen att vi inte gör detta i de diskussioner
              som pågår om att kanske därutöver också ha fonder till stöd för
              omställning i olika delar av världen. Vi kommer säkert att vara
              en del av den diskussionen också. Detta kommer ju ovanpå de åtgärder
              vi vidtar till stöd för övriga delar av världen, för vilket vi
              får kritik av bland annat Miljöpartiet.
            </seg>
            <seg n="7ea9a771">
              Exakt hur vi utformar detta är inte färdigt. Det är det som det
              pågår diskussioner om dels inom EU, dels vill jag påpeka också
              globalt, där väldigt många har olika synpunkter på detta. Det
              tycker jag inte ska blandas ihop med huruvida vi har klimatambitioner
              eller inte. Det är mer ett sätt att försöka resonera om hur den
              här typen av finansiering ska utformas.
            </seg>
            <seg n="3a00e588">
              Klimatpropositionen
            </seg>
          </u>
          <note type="speaker" n="5b16c967">
            Anf. 55 BENGT-ANDERS JOHANSSON (m):
          </note>
          <u who="bengt-anders_johansson_f23e14" xml:id="i-b84471cbf6169b88-0" n="1363e37d">
            <seg n="e383ea29">
              Herr talman! Alliansen har nu lämnat ett klimatförslag som populärt
              kallas för klimatproppen och som faktiskt gör att vi på ett mycket
              tydligt sätt tar ledartröjan när det gäller de här oerhört viktiga
              frågorna. Det positiva i den tycker jag är att det finns en förutsägbarhet.
              Det är bland annat mot den bakgrunden förslaget inte kan genomföras
              i går. Man måste ge spelarna på marknaden en möjlighet att anpassa
              sig.
            </seg>
            <seg n="a0e42763">
              Klimatförslaget gäller dessutom alla sektorer. Ingen ska kunna
              dra sig undan. Det är också inriktat på både morötter och piska,
              vilket gör att man som aktör på marknaden har möjlighet att agera
              men att det också är den som smutsar ned som ska betala.
            </seg>
            <seg n="295008e0">
              Det har också sagts att detta inte ska öka skattetrycket och
              att man ska behålla konkurrensneutraliteten. Jag vet att man inte
              minst när det gäller jordbruket i Sverige jordbruket har kanske
              den mest genomreglerade gemensamma marknaden inom EU i dessa dagar
              är väldigt undrande över detta. Jag skulle vilja höra statsministerns
              kommentar till detta.
            </seg>
          </u>
          <note type="speaker" n="b143af46">
            Anf. 56 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-16" n="299b3a93">
            <seg n="952c20f0">
              Herr talman! Vi har under tiden som alliansregering tillfört
              resurser till svensk lantbruksnäring. Vi har också gjort allmänna
              förbättringar när det gäller kostnadsläget, bland annat sänkt
              arbetsgivaravgift med 1 procent. Det gäller även dem som bedriver
              lantbruk.
            </seg>
            <seg n="c15bcc51">
              Den diskussion vi har fört och som vi för i många andra delar
              av världen är att växthusgaserna kommer från fossil bränsleanvändning.
              Då är det rätt att sätta ett pris på detta så att vi får en omställning.
              Det är ännu viktigare att ta bort subventioner för användning
              av fossila bränslen, vilket finns på sina håll i världen och som
              det också finns en särskild lättnad för när det gäller svenskt
              lantbruk. Det är faktiskt väldigt kostnadseffektivt att ta vårt
              ansvar.
            </seg>
            <seg n="fce1e445">
              Sedan får vi naturligtvis föra ett resonemang om hur vi även
              framgent kan jobba med att återföra detta i skattesänkningar på
              olika sätt, så som vi har gjort också när vi formerade vårt tidigare
              klimatskattepaket i föregående års budget. Till det återkommer
              vi.
            </seg>
            <seg n="7470f294">
              Stöd till utbildning i företag
            </seg>
          </u>
          <note type="speaker" n="23edd305">
            Anf. 57 JENNIE NILSSON (s):
          </note>
          <u who="jennie_nilsson_630040" xml:id="i-968d498acbd879e1-0" n="8c04f7ff">
            <seg n="b628ceae">
              Herr talman! Min fråga är följande: Är statsministern beredd
              att tänka om när det gäller stöd till utbildning i företag så
              att uppsägningar kan undvikas?
            </seg>
            <seg n="a73f79d8">
              Bakgrunden till min fråga är att såväl fackliga organisationer
              som arbetsgivarföreträdare nu allt tydligare lyfter fram behovet
              av en sådan åtgärd. Statliga medel till företag som är beredda
              att investera i utbildning i stället för varsel är ett konstruktivt
              sätt att mildra effekterna av krisen. Det skulle innebära en rimligare
              fördelning där inte löntagarna ensamma tvingades ta allt ansvar,
              exempelvis genom sänkta löner. Det innebär också en möjlighet
              att rusta för framtiden. Genom att vässa kompetensen i företagen
              kommer de att kunna hävda sig bättre när konjunkturen vänder.
            </seg>
            <seg n="4aef03bd">
              I dag är de allra flesta, utom tydligen regeringen, överens om
              att en statlig satsning på utbildning i företag skulle ge stora
              samhällsekonomiska vinster. Regeringen har hitintills vägrat att
              ta ansvar. Är statsministern beredd att tänka om i denna fråga?
            </seg>
          </u>
          <note type="speaker" n="a024b90f">
            Anf. 58 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-17" n="299b3a93">
            <seg n="1ffb0223">
              Herr talman! Nej, det är jag inte, av det enkla skälet att jag
              tar ansvar för välfärdens pengar. Sjukvårdens pengar, skolans
              pengar ska inte användas för att täcka kostnader i vinstrika företag
              som nu har kortvariga problem.
            </seg>
            <seg n="8f31a4c1">
              Det är notabelt att en hel del av de företag som nu vill se att
              vi delar, som det heter, kostnader som i realiteten innebär att
              vi tar bort en hel del av deras lönekostnader för inte länge sedan
              gick med ibland 14, 15 och 16 miljarder i vinst årligen . De anser
              sig alltså inte ha några resurser för att stödja anställda i vad
              som nu är en svår kris.
            </seg>
            <seg n="cc45de28">
              Som ansvarsfull regering har man inte råd med allt, och jag vill
              vara tydlig till svenska skattebetalare med vad vi prioriterar:
              kärnan i välfärden, resurser till stöd för arbetslösa som står
              utanför och ibland långt ifrån arbetsmarknaden. Vi prioriterar
              inte kostnadsavlyft inne i företagens verksamheter.
            </seg>
            <seg n="86f51e6d">
              Då står jag också upp för den svenska modellen till stöd för
              omställning. Jag vet faktiskt inte riktigt om det finns tydliga,
              finansierade förslag från andra partier för att göra på ett annat
              sätt.
            </seg>
            <seg n="a8635de2">
              Uppsägning av lärlingar
            </seg>
          </u>
          <note type="speaker" n="c123c4e5">
            Anf. 59 MARIA STENBERG (s):
          </note>
          <u who="hans_stenberg_6f64dd" xml:id="i-89af056856120b30-0" n="52b50454">
            <seg n="8ef49cb9">
              Herr talman! Lärlingsutbildning, lärlingsplatser och praktikplatser
              är jättebra. Att få lära på plats av kunniga yrkesmänniskor och
              att till slut få sitt yrkesbevis är drömmen för många unga i dag
              och ett gott sätt att ta ansvar för generationsskiftet på arbetsmarknaden.
              Men nu är det lågkonjunktur, kris, varsel och uppsägningar. Lärlingarna
              är inte förskonade utan riskerar också uppsägningar. Fackförbundet
              Byggnads och Sveriges Byggindustrier är allvarligt oroade och
              ser framför sig att hundratals lärlingar tvingas gå från sina
              lärlingsplatser och har därför tagit sitt ansvar genom att starta
              ett projekt för att kunna hjälpa lärlingarna till nya arbetsplatser.
            </seg>
            <seg n="21536ad4">
              Min fråga till statsminister Fredrik Reinfeldt är: Vilket ansvar
              tänker statsministern och den borgerliga regeringen ta för lärlingarna
              som faktiskt riskerar att få sina yrkesdrömmar och livschanser
              raserade när de sägs upp eller inte hittar arbetsplatser som kan
              hjälpa till att slutföra deras påbörjade utbildningar?
            </seg>
          </u>
          <note type="speaker" n="fa18b6bb">
            Anf. 60 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-18" n="299b3a93">
            <seg n="2d8500c4">
              Herr talman! Vi är i färd med att rätta till ett problem med
              den gamla gymnasieskolan som var uppbyggd runt teoretiska ämnen
              och för lite utformad för praktiskt yrkeskunnande och lärlingsutbildningar.
              Det är vi som har fört fram de resurserna. Det är vi som återskapar
              de här möjligheterna.
            </seg>
            <seg n="d8696577">
              Det frågeställaren säger är alldeles riktigt. Jag har själv varit
              runt och besökt bland annat byggföretag som påpekar att det naturligtvis
              är svårare att lära upp och hålla lärlingar när det är väldigt
              svåra tider. Där hoppas många på att ROT-avdraget ska ge bättre
              skjuts. Vi hör tidiga signaler om att det kanske också är så.
            </seg>
            <seg n="16b37fa3">
              Det är viktigt att vi får en grund för ett generationsskifte
              i många av dessa verksamheter där många är till åren och där företagen
              också mår bra av att på det här sättet få pröva och lära in en
              yngre generation. Det är våra förslag och våra resurser som har
              gjort detta möjligt. Sedan kan vi inte upphäva det faktum att
              företag i sig också måste uppleva sig ha tid och utrymme för att
              ta in dessa lärlingar.
            </seg>
          </u>
          <note n="29e707e0">
            Deltagandet i valet till EU-parlamentet
          </note>
          <note type="speaker" n="782d5539">
            Anf. 61 SVEN BERGSTRÖM (c):
          </note>
          <u who="sven_bergstrom_93e816" xml:id="i-eb263a154753051c-0" n="a7cc6733">
            <seg n="23e19221">
              Herr talman! Också jag vill anknyta till den EU-debatt vi har
              här i kammaren både före och efter den här frågestunden.
            </seg>
            <seg n="9ac2d708">
              Den 1 juli tar ju Sverige över som ordförandeland i EU, en stor
              och viktig uppgift. Om mindre än tre månader har vi val till EU-parlamentet.
              Sverige borde koka av intresse och engagemang i en valrörelse.
              Läktarna borde likna Råsunda vid en fotbollslandskamp. Men det
              är inte riktigt så.
            </seg>
            <seg n="0da75dc0">
              Vi har ett valdeltagande som vi kan se sjunker, från det första
              valet 1995 till ännu sämre 1999 och riktigt dåligt 2004. Det sjunker
              inte bara i Sverige utan också i länder som österrike och Danmark
              och faktiskt också i EU:s kärnländer Tyskland och Frankrike som
              senast hade ned mot ett 40-procentigt valdeltagande.
            </seg>
            <seg n="918824bb">
              Hur kan det bli så här? Jag tror att en av förklaringarna är,
              om jag får använda uttrycket, att EU-etablissemanget inte visar
              folket respekt. Man gör inte det genom att inte ta bort klåfingrighet
              och detaljreglering som vi ser övernog av. Man gör inte det genom
              att inte lyssna på folket i olika stora och viktiga frågor. Det
              hjälper inte att man också är mycket positiv, som när det gäller
              Östersjön, utvidgning, miljö och annat.
            </seg>
            <seg n="53734632">
              Hur vill statsministern göra EU verkligt smalare men vassare,
              rensa bort klåfingrighet och byråkrati och få upp valdeltagandet
              i EU-valet?
            </seg>
          </u>
          <note type="speaker" n="c8d6db6f">
            Anf. 62 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-19" n="299b3a93">
            <seg n="46acf946">
              Herr talman! Jag tycker ändå att det är notabelt att vi har mätningar
              som påvisar ett växande stöd i Sverige för medlemskapet. Det syns
              som att vår närvaro i Europeiska unionen har blivit mer vardag,
              någonting som också väljarna ser ger ett väsentligt samarbete
              i för dem viktiga frågor. Titta bara på det vi nu jobbar med,
              finanskris och ekonomisk politik i nedgångsfas. Hur skulle vi
              ha kunnat möta det här om vi inte hade varit bra på att koordinera
              det mellan Europas länder? Det går inte att hitta på mirakelkurer
              i Sverige inför problem som är globala och som hänger ihop med
              att marknaden för export har gått ned i Tyskland, Storbritannien
              och Frankrike. EU-samarbetet har snarare visat ökad handlingskraft
              just när det har varit som svårast.
            </seg>
            <seg n="de13b96a">
              Likadant är det när det gäller klimathotet. Hur ska vi kunna
              möta detta gränsöverskridande globala hot om vi inte har ett starkt
              internationellt samarbete?
            </seg>
            <seg n="f2b1f786">
              Mitt parti och, förutsätter jag, alla andra partier tänker ta
              sitt ansvar för att uppmuntra till debatt i dessa sakfrågor som
              är viktiga för väljarna och påvisa att Europaparlamentet har inflytande
              i ett EU-samarbete som betyder alltmer. Det är så man måste väcka
              intresse. Jag hoppas att vi på det sättet ska kunna få valdeltagandet
              att stiga.
            </seg>
            <seg n="16e0a696">
              Skatteflykt
            </seg>
          </u>
          <note type="speaker" n="035570ec">
            Anf. 63 BIRGITTA ERIKSSON (s):
          </note>
          <u who="birgitta_eriksson_b3f106" xml:id="i-8d949835059623ed-0" n="0a8c4e13">
            <seg n="af2bcadf">
              Herr talman! Jag vill ställa en fråga om skatteflykt. Skatteflykt
              är ett problem som vi över partigränserna är överens om att vi
              vill bekämpa. Skatteflykten till de så kallade skatteparadisen
              är omfattande både från Sverige och från andra välfärdsstater.
            </seg>
            <seg n="b037f8e4">
              Skatteflykten stjäl jobb och pengar från vår välfärd som vi nu
              behöver för att klara av våra åtaganden. Den organiserade brottsligheten
              har god hjälp av dessa skatteparadis där man kan gömma undan vinster
              från narkotika och prostitution med mera.
            </seg>
            <seg n="8181f68f">
              Inom OECD arbetar man sedan flera år tillbaka för att försöka
              få till stånd skatteavtal. Ett problem är att även i OECD har
              vi skatteparadis som är med, som Schweiz och Luxemburg. Sverige
              och de nordiska länderna borde kanske samarbeta mer med de större
              EU-länderna för att ställa dessa stater under press.
            </seg>
            <seg n="52f15268">
              Min fråga till statsministern blir: Kommer statsministern under
              det svenska ordförandeskapet att prioritera att driva arbetet
              i EU för att få skatteavtal med skatteparadisen inom EU?
            </seg>
          </u>
          <note type="speaker" n="70636357">
            Anf. 64 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-20" n="299b3a93">
            <seg n="59264df8">
              Herr talman! Det pågår redan ett arbete som finansminister Anders
              Borg är mer direkt ansvarig för i regeringen och som koordineras
              inom EU. Det handlar bland annat om möjligheter att öppna, som
              är det ord som brukar användas, en del av dessa skatteparadis.
            </seg>
            <seg n="63b9cab2">
              Det möter en del frågor som är kopplade till sekretess och nationell
              lagstiftning i en del fall. Det finns en övertygelse om att bland
              annat det som frågeställaren påpekar är en del av detta. Det är
              en grund för organiserad brottslighet att kunna flytta runt pengar,
              något som vi som en utgångspunkt naturligtvis har all anledning
              att försöka motverka.
            </seg>
            <seg n="d48f6c62">
              Detta ska ses i ljuset av det som tidigare var en väldigt kritiserad
              ägarbeskattning här i Sverige. Socialdemokraterna tog bort arvs-
              och gåvoskatten, och denna regering har tagit bort förmögenhetsskatten.
              Det har givit en väsentligt bättre situation och därmed större
              och bättre investeringsförutsättningar i Sverige. Det kan också
              grunda en kritik mot behovet att försöka gömma undan resurser
              på detta sätt.
            </seg>
            <seg n="6b641da5">
              Rent faktiskt är detta arbete redan i gång. Den som mer specifikt
              kan svara på frågorna angående det är Anders Borg.
            </seg>
            <seg n="02209166">
              Arbetsmarknaden för människor med funktionsnedsättningar
            </seg>
          </u>
          <note type="speaker" n="fce66f3d">
            Anf. 65 KRISTER HAMMARBERGH (m):
          </note>
          <u who="krister_hammarbergh_315a95" xml:id="i-94fac538c0fef8dd-0" n="bc3b7b86">
            <seg n="e0cc73c7">
              Herr talman! Jag kunde till min glädje notera att statsministern
              besökt företaget Max i min hemstad Luleå. Det är ett expansivt
              företag som anställer allt fler. Vi har, precis som statsministern
              konstaterat, fått en allt värre situation på arbetsmarknaden.
              Nu börjar varslen även märkas i det annars rätt starka Norrbotten.
            </seg>
            <seg n="f635d965">
              Jag noterar också att Arbetsförmedlingens chef lämnar en rätt
              kraftig signal, och den tycker jag är viktig. Trots att det kommer
              varsel har vi i dag lika många nyanmälda och lediganmälda arbeten
              som rådde under år 2005, det vill säga högkonjunkturen.
            </seg>
            <seg n="25a7e450">
              Det finns en arbetsmarknad därute och andra företag som anställer
              och söker människor nu. Likaväl som ungdomar har det svårt på
              arbetsmarknaden i både goda och dåliga tider finns det en annan
              kategori som också alltid har det svårt. Det är de med olika typer
              av funktionsnedsättningar.
            </seg>
            <seg n="ccbf3d03">
              Vad tycker statsministern är den lämpliga åtgärden för att hjälpa
              och stötta dessa människor som oftast har en möjlighet att också
              bidra ute på arbetsmarknaden?
            </seg>
          </u>
          <note type="speaker" n="1f0cd55a">
            Anf. 66 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-76badaa06f1015d1-21" n="299b3a93">
            <seg n="8e447935">
              Herr talman! Det är viktigt att påpeka att även i arbetsmarknadens
              mörkaste stund byter fortsatt människor arbete. Jag vet att det
              ibland sprids en föreställning att det inte finns några jobb någonstans
              att få och att ingen byter jobb, men så är det inte.
            </seg>
            <seg n="b208d797">
              Det innebär i och för sig att vi är i ett läge där arbetslösheten
              växer. Men det är fortsatt lediga arbeten och det finns fortsatt
              människor som byter arbete. Varför är det viktigt? Jo, det är
              en viktig grund för att fortsätta att ha en aktiv arbetsmarknadspolitik
              och aktiva arbetsförmedlingsinsatser.
            </seg>
            <seg n="af04eec6">
              Särskilt viktigt är det mot grupper som har svårt att hävda sig
              på arbetsmarknaden. Vi har gjort särskilda åtgärder just för bland
              annat funktionshindrade. Det är därför som ett företag som Max
              är så intressant. Av sina 3 000 anställda har man sagt att 250
              med funktionshinder ska anställas.
            </seg>
            <seg n="43eb04e5">
              Det är ett fullkomligt fantastiskt socialt ansvarstagande av
              ett kommersiellt företag att på det sättet ge utrymme för personer
              som får känna att de kommer till sin rätt i arbetslivet. Jag träffade
              en av dem. Det handlar om att få möjlighet kunna stå på egna ben
              med egen försörjning i ett Sverige där de aldrig trodde att de
              skulle få ett arbete.
            </seg>
            <seg n="d7f7bd5b">
              Vi hjälper dem genom att ge olika typer av stöd för att dämpa
              kostnaderna för arbetsgivarna om de tar detta ansvar. Det tänker
              vi fortsätta att göra.
            </seg>
            <seg n="8fab6b78">
              EU:s handelsavtal med Marocko
            </seg>
          </u>
          <note type="speaker" n="0fcca4c5">
            Anf. 67 HILLEVI LARSSON (s):
          </note>
          <u who="hillevi_larsson_896639" xml:id="i-fac21b6f30f2fdde-0" n="fb7710dd">
            <seg n="c04e6039">
              Herr talman! Det är inte bara Israel som nu får uppgraderade
              handelsavtal och samarbeten med EU utan även Marocko. Marocko
              ockuperar sitt grannland Västsahara sedan över 30 år tillbaka.
            </seg>
            <seg n="d3699f3a">
              Det som nu är grundproblemet är att i och med att det ockuperar
              Västsahara har det också tillgång till Västsaharas resurser. Det
              gäller inte minst fisk och massor av mineraler, olja och så vidare.
            </seg>
            <seg n="d74e04ce">
              Kravet nu från Västsahara är att det måste undantas i handelsavtal
              med EU. Anledningen är att det är ett folkrättsbrott i strid med
              FN om EU skulle dra nytta av dessa resurser.
            </seg>
            <seg n="033f5e1c">
              Sverige sade under förra mandatperioden nej till ett fiskeavtal
              som innebär ett folkrättsbrott. Nu undrar jag: Kan regeringen
              tänka sig att även denna gång säga nej till att bryta mot folkrätten?
            </seg>
          </u>
          <note type="speaker" n="cf815079">
            Anf. 68 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-7fd2c94a928650f8-0" n="299b3a93" next="i-ab5b7ce7d8585318-0">
            <seg n="4aca5531">
              Herr talman! Jag hoppas att vi inte ska behöva hamna i ett läge
              där vi säger nej till folkrätten. Ibland kommer det diskussioner
              om hur den ska uttolkas. Som medlemmar i FN är det därför viktigt
              för oss att det görs via FN:s system och att vi dessutom kan koordinera
              det inom Europeiska unionen.
            </seg>
            <seg n="c791d098">
              Det är så det fungerar. Det blir slagkraft tillsammans med andra.
              Men vi måste enas om vilka utgångspunkter vi ska ha. Så mycket
              kan jag lova att det kommer vi fortsätta att ha som utgångspunkt
              även i det här fallet.
            </seg>
          </u>
          <note n="c78c5b2e">
            Anf. 69 TALMANNEN:
          </note>
          <u who="fredrik_reinfeldt_4bc499" xml:id="i-ab5b7ce7d8585318-0" n="299b3a93" prev="i-7fd2c94a928650f8-0">
            <seg n="1a971e4a">
              Därmed var statsministerns frågestund avslutad. Vi tackar honom
              och frågeställarna för deltagande.
            </seg>
          </u>
          <note n="cbda97b3">
            3 § (forts. från 1 §) Debatt om aktuella frågor i EU-samarbetet
          </note>
          <note type="speaker" n="20c192ac">
            Anf. 70 CARINA ADOLFSSON ELGESTAM (s) replik:
          </note>
          <u who="carina_adolfsson_elgestam_cdec82" xml:id="i-6842ebfd79171de8-0" n="fe41ccc2">
            <seg n="85fda5a3">
              Herr talman! Jag har en mycket kort fråga. På vilket sätt driver
              regeringen frågan om Sveriges möjligheter att få exportera snus
              och på vilket ministerrådsmöte eller i vilket sammanhang har man
              lyft fram frågan?
            </seg>
          </u>
          <note type="speaker" n="621b9d2b">
            Anf. 71 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-b84471cbf6169b88-1" n="1363e37d">
            <seg n="9d4600e0">
              Herr talman! Grunden för den svenska inställningen är att när
              vi ska ha förbud ska de vara förankrade i vetenskap eller på annat
              sätt. I det här fallet saknas det, om jag har förstått det rätt,
              faktabakgrund som skulle ge ett objektivt stöd för att man skulle
              ha exportförbud för det svenska snuset.
            </seg>
            <seg n="4f951eaf">
              Dessutom ses snus som en möjlighet att ersätta rökning som har
              svårare skadeverkningar för dem som är rökare. Dessutom är snuset
              ingen inkörsport till rökningen. Faktabakgrunden är sådan att
              man inte borde ha exportförbudet. Det är den linje som vi håller
              rent allmänt även i den här frågan.
            </seg>
          </u>
          <note type="speaker" n="8dd0c9a7">
            Anf. 72 CARINA ADOLFSSON ELGESTAM (s) replik:
          </note>
          <u who="carina_adolfsson_elgestam_cdec82" xml:id="i-6842ebfd79171de8-1" n="fe41ccc2">
            <seg n="73575e52">
              Herr talman! Det var förvisso inget svar på min fråga som jag
              ställde i och med att Bengt-Anders Johansson i sitt anförande
              sade att Sverige driver frågan om exportförbudet mot snus. Min
              fråga var: När lyfter man fram frågan om förbudet?
            </seg>
            <seg n="f436f251">
              Vi är överens i den här frågan vad gäller snuset. Även den socialdemokratiska
              regeringen drev detta tidigare. Förbudet mot export av snus kom
              år 1992, redan innan Sverige var medlem i Europeiska gemenskapen.
            </seg>
            <seg n="ecb8ca29">
              Bengt-Anders Johansson har hittills varit mig svaret skyldig.
              När lyfter ni frågan på ministerrådet eller vid ett annat lämpligt
              tillfälle? Bengt-Anders inledde sitt anförande med att berätta
              hur närvarande och aktiv den här regeringen var till skillnad
              mot den socialdemokratiska regeringen.
            </seg>
          </u>
          <note type="speaker" n="fa0585ee">
            Anf. 73 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-b84471cbf6169b88-2" n="1363e37d">
            <seg n="a49ce0e4">
              Herr talman! Jag sade nog inte att vi driver frågan. Jag tog
              det som ett exempel på att det handlar om att stå upp för de svenska
              värdena. Det handlar bland annat om att vi ska ha möjlighet kunna
              exportera detta, vilket jag står bakom.
            </seg>
            <seg n="83534c0e">
              Det är precis som Carina Adolfsson Elgestam säger här att förbudet
              har funnits sedan år 1992. Man kan notera att det är ett och annat
              år som även en socialdemokratisk regering har haft att driva den
              här frågan.
            </seg>
            <seg n="0c595244">
              Det är sällsynt positivt att vi är överens om att vara samstämmiga
              i den här frågan när den nu kan komma upp. Carina Adolfsson Elgestam
              är väl medveten från EU-nämndsarbetet att man inte tar upp en
              fråga ideligen utan när det är läge.
            </seg>
            <seg n="6779b0dc">
              Jag utgår från att vi vid nästa läge kommer att stå upp för det
              svenska snuset.
            </seg>
          </u>
          <note type="speaker" n="8a8213fe">
            Anf. 74 SVEN BERGSTRÖM (c):
          </note>
          <u who="sven_bergstrom_93e816" xml:id="i-eb263a154753051c-1" n="a7cc6733">
            <seg n="6b69116d">
              Herr talman! Jag tänkte fortsätta att diskutera lite mer utförligt
              än under frågestunden med statsministern hur vi kan jobba för
              att öka valdeltagandet i EU-valet. Vi har ett ordförandeskap på
              gång, och om det fanns någon likhet med Råsunda när statsministern
              var här så kan man säga att det är ödsligt tomt på våra åhörarläktare
              här när vi nu har den stora debatten inför EU-valet i sommar.
            </seg>
            <seg n="44cae614">
              Hur kan det vara så här? Det finns ju ett väldigt litet intresse,
              och jag är inte ens säker på att huvuddelen av de svenska medborgare
              som har haft möjlighet att följa denna debatt på tv-apparaterna
              hemma väljer att prioritera detta, utan de kanske tittar på den
              alpina världscupen i Åre eller någonting annat på någon annan
              kanal som anses mer attraktivt.
            </seg>
            <seg n="d46c9a90">
              Hur kan det vara så att vårt valdeltagande sjunker år efter år,
              trots att statsministern säger att vi i alla fall har en majoritet
              mer än 50 procent som tycker att det finns något bra med EU? Siffrorna
              rasar. Vi hade ett valdeltagande 1995 som var över 40 procent.
              Det sjönk 1999 och 2004 till att gå under 40 procent. Det är inte
              nere på kyrkovalsnivå, men det är ett katastrofalt lågt valdeltagande.
              Så är det, trots att vi har en stolt tradition i Sverige av ett
              högt valdeltagande, trots att många av oss här i riksdagen faktiskt
              är ute och missionerar och pratar om EU rätt flitigt, och trots
              att vår EU-minister Cecilia Malmström, som nu tydligen har lämnat
              kammaren, far land och rike runt och håller brandtal.
            </seg>
            <seg n="0d940d4a">
              Vi lyckas inte övertyga mer än att till och med den Malmström
              närstående tidskriften Liberal Debatt på ledarplats sågar EU-parlamentsvalet
              fullständigt. Så här skriver man: Europaparlamentsvalet är ett
              Kalle Anka-val, som vi borde hålla oss för goda för att legitimera
              genom besök i vallokalen. Så skriver redaktören för Liberal Debatt
              i årets första nummer.
            </seg>
            <seg n="301f60e5">
              Hur kan det bli så här? Precis som jag var inne på under frågestunden
              med statsministern tror jag att en av förklaringarna är att, om
              jag får använda det uttrycket, EU-etablissemanget visar folket
              inte bara i Sverige utan runt om i Europa bristande respekt. Man
              gör det genom en klåfingrighet och en detaljreglering som retar
              människor. Och man gör det genom en närmast panisk rädsla för
              att låta folket vara med och bestämma nu senast om Lissabonfördraget.
            </seg>
            <seg n="248db21f">
              Och när man någon gång frågar folket, som man gjorde i Frankrike
              och i Nederländerna för några år sedan och på Irland förra året,
              och folket inte röstar som förväntat, då ignorerar man folkets
              röst. Det är ju rationellt!
            </seg>
            <seg n="8f14abc0">
              Ett sådant beteende är inte ägnat att öka legitimiteten och förtroendet
              för EU. Vi måste få bort klåfingrighet, byråkrati och centralisering.
              Vi måste utveckla EU på ett sätt som står i harmoni med det människor
              vill använda ett gränsöverskridande internationellt samarbete
              till. Det är många människor som vill utnyttja detta. För min
              del är jag övertygad om att budskapet i den slogan som Centerpartiet
              lanserat och som numera är en del av hela regeringens politik
              om ett smalare men vassare EU är mer angelägen än någonsin. Men
              det är inte riktigt åt det hållet som EU utvecklas i dag. Då hjälper
              det inte att EU också gör en hel del bra saker. Östutvidgningen,
              Östersjöstrategin och höjda miljöambitioner på många områden är
              exempel på detta.
            </seg>
            <seg n="3dd16d77">
              Trots subsidiaritetsprincipen har EU:s utveckling under 2000-talet
              präglats av att allt fler frågor och områden kommit att omfattas
              av beslut på EU-nivå. Denna utveckling går på tvärs med strävan
              efter ett smalare men vassare EU.
            </seg>
            <seg n="f6ff8a55">
              Ett slående exempel på detta är jakten. Jakten är en het fråga
              i mitt hemlän Gävleborg och även i många andra län. Den klassas
              som en befogenhet tillhörande medlemsstaterna. Bengt-Anders Johansson
              var också inne på de här frågorna. Jakttider, jaktbart vilt, jaktmetoder,
              krav på utbildning etcetera bestäms formellt av medlemsländerna.
              Men genom EU:s lagstiftning är vissa arter fridlysta och vissa
              jaktmetoder förbjudna. Det finns ett stort antal andra direktiv
              och förordningar som påverkar jakten.
            </seg>
            <seg n="f3b6d45e">
              För jakt-, fiske- och naturintresserade medborgare i Gävleborg
              och andra delar av Sverige är det alldeles obegripligt att EU
              lägger sig i denna typ av frågor som hanteras med större förnuft
              och med större omsorg regionalt och nationellt. Ett exempel på
              hur absurt det kan bli är regelverket som omgärdar jakten på hare.
              Är man ute och jagar skogshare får man inte ha mer än två patroner
              i bössan. Är det däremot fälthare som jagas, då är det fritt fram
              att ösa på med halvautomater och många patroner i bössan. Se alltså
              upp nästa gång ni är ute på harjakt så att ni inte bryter mot
              några EU-bestämmelser!
            </seg>
            <seg n="509851ca">
              Ett annat färskt exempel är EU:s klåfingrighet när det gäller
              de svenska sommarhagarna där det måste vara ett visst antal träd
              på en viss yta.
            </seg>
            <seg n="04ed33c3">
              Herr talman! Som centerkandidat inför EU-valet i juni vill jag
              förändra detta. Jag vill storstäda och banta EU. Byråkrati och
              regelverk ska minimeras.
            </seg>
            <seg n="45756186">
              EU har ett antal viktiga uppdrag. För det första måste EU byggas
              underifrån och i verkligheten bli smalare men vassare. En bra
              början är att lyssna till folket i medlemsländerna som vill ha
              ett Europasamarbete för att trygga fred, säkerhet och samarbete
              men inte en kostsam byråkrati och krångliga fördrag. För det andra
              måste miljö- och klimatfrågorna hanteras i ett effektivt och kraftfullt
              samarbete i Europa och världen. Det handlar om radikala utsläppsminskningar
              men också att se möjligheterna med en hållbar livsstil. För det
              tredje, herr talman, är bekämpning av gränsöverskridande brottslighet
              ett viktigt uppdrag.
            </seg>
            <seg n="2506c5ac">
              På så sätt kan vi öka valdeltagandet och få en ökad legitimitet
              i EU-samarbetet, och det vill jag jobba för.
            </seg>
          </u>
          <note type="speaker" n="421e95df">
            Anf. 75 CHRISTER WINBÄCK (fp):
          </note>
          <u who="christer_winback_e24068" xml:id="i-db451b60986073dc-0" n="e6030ad7">
            <seg n="aa6bdcdb">
              Herr talman! Först av allt skulle jag vilja tacka EU-ministern
              som inte är kvar här längre men som gjorde ett antal bra inlägg
              tidigare när debatten började. Jag vill också stämma in i det
              som Staffan Danielsson talade om att det faktiskt finns Europaparlamentariker
              som går till sitt uppdrag med glädje, och vår nuvarande Europaminister
              Cecilia Malmström är en sådan.
            </seg>
            <seg n="ed3cabe9">
              EU är bra, för många frågor kan endast lösas på ett bra sätt
              genom samarbete. Miljöfrågor, gränsöverskridande transporter och
              handel som medför tillväxt och välstånd är frågor som EU hanterar
              genom det samarbete mellan länder som är grunden i EU.
            </seg>
            <seg n="336c1276">
              Grunden i EU, ja. Jacob Johnson som inte är kvar här längre nämnde
              tidigare att hela Europa ska in i EU. Det är väl en åsikt som
              många av oss delar. Fast Jacob Johnson vill ha det utan fördrag
              och utan ramar för vad som ska göras. Det skulle väl vara veckans
              politik som skulle råda.
            </seg>
            <seg n="f175b7df">
              För egen del vill jag här belysa några frågor som ligger mig
              varmt om hjärtat i Europasamarbetet, nämligen hälso- och sjukvårdsfrågornas
              utveckling inom EU.
            </seg>
            <seg n="03e0cf17">
              Vi har ett patientrörlighetsdirektiv på gång som ska skapa en
              gränslös vård mellan medlemsstater. Det är en av våra stora utmaningar.
              Att kunna erbjuda vård där behoven finns och där den enskilde
              anser sig ha bäst möjlighet att bli behandlad på ett sätt som
              stämmer överens med den sjukes önskemål är naturligtvis högst
              önskvärt. Även trygghet när man reser, studerar eller arbetar
              utomlands liksom, vilket blir allt vanligare, när man bor i Sverige
              och arbetspendlar till något av våra grannländer är önskvärt.
            </seg>
            <seg n="d860492b">
              Att riva murar talade Ulf Holm om tidigare. Det är vackert, och
              det är faktiskt det som Europatanken handlar om. Redan i dag finns
              en begränsad rätt att söka vård. Det krävs förhandsbesked, utlägg
              av egna pengar och krångel i onödan. EU arbetar med att öppna
              gränser alltmer genom patienträttighetsdirektiv. Förhoppningsvis
              ska vi skapa ett tydligare rättsläge för patienters rätt till
              ersättning för planerad vård i andra EU-länder.
            </seg>
            <seg n="6b7ae30d">
              Att man ska ha rätt till den ersättningen om samma eller liknande
              vård hade ersatts i patientens hemland, där patienten är försäkrad,
              tycker jag är en självklarhet. För att kunna öka tryggheten ställs
              grundkrav som medlemsländernas hälso- och sjukvård måste uppfylla
              vad gäller kvalitet, säkerhet, rätt till information, klagomöjligheter
              och försäkringar.
            </seg>
            <seg n="afbdfe64">
              Det är också intressant att man föreslår samarbete på ett antal
              områden inom hälso- och sjukvården som ömsesidigt erkännande av
              recept, upprättande av referensnätverk mellan högspecialiserade
              vårdgivare och samarbete kring utvärdering av nya medicinska metoder.
              Alla de här sakerna handlar om patientens rätt, möjligheter till
              information, klagomöjligheter, vård etcetera. Jag vet att Sverige
              ser positivt på detta, men jag ser fram emot fortsatta diskussioner
              och att Sverige kraftfullt driver detta i ministerrådet.
            </seg>
            <seg n="79bea45f">
              Med tanke på min bakgrund kan jag inte låta bli att också nämna
              de projekt inom hälso- och sjukvården som har startats som ska
              ge tillgång till patientdata mellan länderna, Epsos, European
              patients smart open services, som ska ge vårdgivare i alla EU-länder
              tillgång till utdrag, hälsovårdsöversikter, från patientdatajournaler
              för patienter i alla medlemsstater när så behövs och patienten
              så medger. E-recept på läkemedel, som jag nämnde förut, ska finnas
              med. Det kommer att underlätta uthämtande av mediciner i ett annat
              EU-land en utmaning kan det tyckas, då det i dag ibland är svårt
              att få den möjligheten mellan olika landsting. Tolv EU-länder
              ingår i försöksomgången. Sverige har fått en koordinatorroll för
              hela projektet, en framgång som visar att EU tror på vår förmåga
              och vårt IT-kunnande.
            </seg>
            <seg n="e5199b8e">
              Det finns naturligtvis många saker att fundera på och brottas
              med. Patientens integritet, att se till att journalen är valid
              och många andra saker är viktiga att arbeta med. I Sverige kommer
              systemen att testas på några ställen, bland annat i Norrbotten,
              som kommer att bli ett av försöksområdena då det redan i dag arbetas
              över gränsen till Finland med akutsjukvård, jourverksamhet, ambulanstransporter
              med mera.
            </seg>
            <seg n="a244aa46">
              Detta är spännande projekt som kommer att generera bättre kvalitet
              och valfrihet för våra vårdtjänster.
            </seg>
            <seg n="34d3d786">
              Jag måste också få nämna lite om folkhälsa och alkohol. Våldsbrott,
              rattfylla och misär är ledord som många gånger följer på en okontrollerad
              alkoholpolitik. Svenskarna har som vi vet ökat sin alkoholkonsumtion
              kraftigt under de senaste åren. Reklam i tv och tidningar fyller
              vardagen och påverkar till ett ökat drickande. Sverige har fått
              ett vardagsdrickande, som vi har importerat, samtidigt som vi
              behållit helgfyllan. Det är dags att ta ett större ansvar för
              frågan.
            </seg>
            <seg n="46b2a069">
              I dag får man ta in 10 liter sprit, 20 liter starkvin, 90 liter
              vin och 110 liter starköl indikativt. För bröllop, 50-årsfester
              med mera får man ta in mycket mer. Det är klart att det här inte
              är bra. Så smått har man sett i EU att det här inte är vilken
              handelsvara som helst och börjat reagera. Även om Europaparlamentet
              bara är rådgivande i den här frågan finns det ett symboliskt beslut
              i parlamentet att de indikativa nivåerna bör minskas.
            </seg>
            <seg n="9137e5b9">
              Europa har den högsta alkoholkonsumtionen i världen, och det
              är den tredje största riskfaktorn när det gäller för tidig död.
              Jag tror, tycker och kommer att arbeta för att vi tillsammans
              i Europa kan göra något bra genom att arbeta med att prioritera
              de alkoholförebyggande insatserna och driva på för en restriktivare
              linje, men det är endast genom samarbete och genom att vi tillsammans
              inom EU arbetar för frågorna som vi kan vinna gehör för denna
              och många andra frågor.
            </seg>
          </u>
          <note type="speaker" n="ec4c1dda">
            Anf. 76 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-30604eaa68e10015-0" n="67e12c93">
            <seg n="3cba1ac3">
              Herr talman! Den 7 juni genomför alla Europas medlemsländer ett
              val till Europaparlamentet, och för Sveriges del vidtar därefter
              en intensiv höst med ett svenskt ordförandeskap inom EU. Det kommer
              att bli ett år präglat av EU-frågor som gör att vi som politiker
              måste vara tydliga i vår kommunikation med medborgarna, så att
              de får rätt fakta om vad EU-medlemskapet verkligen innebär.
            </seg>
            <seg n="04e39d61">
              Sverige är en del av Europeiska unionen, ett samarbete som blir
              allt viktigare för varje år som går. I en globaliserad ekonomi
              är Sveriges välfärdsutveckling beroende av ökad handel med omvärlden.
              Sverige har aldrig klarat sig utan handel med andra länder och
              kommer inte heller att göra det i framtiden. EU som handelsområde
              kommer att stärkas framöver, och vi kommer att behöva EU i en
              alltmer hårdnande konkurrens på världsmarknaden.
            </seg>
            <seg n="6d7aefa4">
              Inom EU rör sig företag och arbetstagare fritt på en allt större
              och öppnare inre marknad, nu med 27 länder. EU har därför med
              olika direktiv angett vad som gäller för att den här marknaden
              ska fungera. EU har tydligt slagit fast att man inte får tillämpa
              social dumpning, det vill säga att ett företag i ett EU-land inte
              gör ett jobb i ett annat land med löner som är under minimilönerna
              i det land man ska verka i. EU har också tydligt slagit fast regler
              för arbetstagare som rör sig över gränserna. EU slår fast att
              fackliga rättigheter såsom strejkrätten är en naturlig rättighet
              inom EU. Med ett Lissabonfördrag på plats skulle dessa rättigheter
              stärkas ytterligare.
            </seg>
            <seg n="ba42b41b">
              Vi kristdemokrater vill understryka värdet av arbetstagares trygghet
              inom unionen och anser inte att ekonomiska hänsyn går före mänskliga
              hänsyn. En människa ska aldrig bli en handelsvara vilken som helst.
              Därför ska det finnas ett bra skydd för arbetstagare. Men utan
              företag finns inga jobb, och vi behöver därför ha ett gott samarbete
              mellan arbetsgivar- och arbetstagarsidan med rimliga villkor för
              båda parter. Den svenska modellen vill vi värna då den ger många
              fördelar jämfört med det som många andra länder tillämpar med
              av politiker fastlagda minimilöner. Det är inte en utveckling
              vi vill se.
            </seg>
            <seg n="240da4ae">
              Herr talman! Den dom som EG-domstolen kom med vad gäller Lavalärendet
              lyfter ofta oppositionen fram som ett exempel på vad EU ställer
              till med. De menar att domen försvagar arbetstagarens rättigheter.
              Det är en bild som enligt min mening inte stämmer och som framställer
              EU som motståndare till arbetstagares rättigheter.
            </seg>
            <seg n="70980a4f">
              Det EG-domstolen sade var att det råder fri rörlighet för företag
              inom EU ja. Men så sade man också att eftersom vi i Sverige inte
              tillämpar lagstadgade minimilöner måste utländska företag lätt
              kunna förstå vilka villkor som gäller i ett kollektivavtal om
              de ska kunna konkurrera om jobben på den öppna inre marknaden.
            </seg>
            <seg n="c50d14c7">
              Enligt domstolen var Byggnads avtal i Lavalfallet inte tydligt.
              Nu har Byggnads sagt att man ska förbättra sig där och börja registrera
              sina kollektivavtal hos Arbetsmiljöverket så att det inte blir
              en upprepning av Lavalfallet, och det är ju bra.
            </seg>
            <seg n="2341973c">
              Herr talman! Socialdemokraterna talar ofta om att det behövs
              ett socialt protokoll. De vill också riva upp utstationeringsdirektivet.
              Men frågan är då vad vi riskerar med att öppna för dessa förändringar.
              Där står också Vänsterpartiet på alliansens sida vad gäller frågan
              om att inte riva upp utstationeringsdirektivet.
            </seg>
            <seg n="24e56110">
              Socialdemokraterna har genom sin man i Bryssel, Jan Andersson,
              i EU-parlamentet fått igenom ett förslag som ger kommissionen
              i uppgift att titta på de här frågorna. Intressant nog förhandlades
              det en hel del, innan det antogs, mellan EPP-gruppen i parlamentet,
              som är detsamma som moderater och kristdemokrater i EU, och Socialdemokraterna.
              Vi är alltså överens. Den stora konflikt som här anges finns egentligen
              inte på det sättet i EU-parlamentet.
            </seg>
            <seg n="11559c67">
              Vi kristdemokrater ser egentligen inga problem med skrivningarna
              i det här dokumentet, att EU-parlamentet vill få förtydliganden
              om vad som gäller med den fria rörligheten kontra trygghet för
              arbetstagare och fackliga rättigheter. Men vi vet ju inte vad
              slutprodukten blir. Vi vet inte vad det innebär att öppna dokumenten
              i de här frågorna.
            </seg>
            <seg n="f2831db8">
              Vi kristdemokrater tycker att EU:s lagstiftning och den svenska
              modellen fungerar bra ihop redan i dag. Om vi bara får tydliga
              kollektivavtal som är lätta att begripa för utländska företag
              finns det egentligen inga problem med dagens regelverk, som vi
              ser det.
            </seg>
            <seg n="b48396f0">
              Socialdemokraterna är ett stort parti, och det vilar ett tungt
              ansvar på er att till era väljare kommunicera fakta i dessa frågor
              och inte skrämma upp väljarna. Det gynnar inte EU-arbetet, och
              det gynnar inte jobben det ni säger att ni vill värna.
            </seg>
            <seg n="f12a7111">
              Herr talman! Vi är glada att de svenska socialdemokraterna nere
              i EU-parlamentet välkomnar Lissabonfördraget och ser det som något
              positivt för arbetstagarna, och vi hoppas att Socialdemokraterna
              och oppositionen i det förestående EU-valet inte ska försämra
              relationerna till EU eller på olika sätt misstänkliggöra EU med
              anledning av Lavalfallet. Det vore mycket olyckligt och skulle
              inte gagna Sveriges framtid och sysselsättning. Vi behöver EU:s
              marknad, och vi behöver ha en positiv relation till andra EU-länder.
              Låt oss hoppas att EU-valet stärker EU:s roll i världen och att
              vi ser mer av samarbete i stället för isolationism och konfrontation.
            </seg>
          </u>
          <note type="speaker" n="0bca8af3">
            Anf. 77 CARINA ADOLFSSON ELGESTAM (s) replik:
          </note>
          <u who="carina_adolfsson_elgestam_cdec82" xml:id="i-6842ebfd79171de8-2" n="fe41ccc2">
            <seg n="cff8a786">
              Herr talman! Jag vill göra ett tillrättaläggande vad gäller Lavaldomen.
              Det är inte alls så att vi från oppositionens sida skyller på
              EG. Det handlar om att man sagt att vi måste ändra vår lagstiftning.
              Det är det vi kritiserar, och också väntar på. När ska vi få se
              en ändring i svensk lagstiftning som anpassas till det som efterfrågas?
              Kan vi kanske få en redovisning i kammaren i dag?
            </seg>
          </u>
          <note type="speaker" n="3456f67c">
            Anf. 78 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-30604eaa68e10015-1" n="67e12c93">
            <seg n="299c4714">
              Herr talman! Jo, det har varit mycket kritik från oppositionen
              mot EG-domstolens dom. Det tror jag inte att någon kan säga emot.
              Det måste oppositionen stå för.
            </seg>
            <seg n="e9f647a9">
              När det gäller utstationeringsdirektivet har Vänsterpartiet sagt
              att man inte vill öppna det eftersom man ser riskerna med att
              öppna direktivet och vad det skulle innebära. Vi vet inte det.
              Det kan bli försämringar, och det är något som vi är oroliga för.
            </seg>
            <seg n="79189fbc">
              Det som var problemet med Lavalärendet var att Byggnads hade
              ett avtal som inte gick att begripa av dem utanför Sverige. Det
              är bra att Byggnads tagit till sig kritiken. De har sagt att de
              ska börja registrera exakt vad som gäller så att de företag som
              vill etablera sig här vet var minimigränserna går. Det är precis
              det EG-domstolen kräver. Jag ser därför inte att vi har något
              problem. Om Byggnads fortsätter att göra på det sättet har vi
              inga problem, för vi har inga problem med andra kollektivavtal.
            </seg>
          </u>
          <note type="speaker" n="471df2a0">
            Anf. 79 CARINA ADOLFSSON ELGESTAM (s) replik:
          </note>
          <u who="carina_adolfsson_elgestam_cdec82" xml:id="i-6842ebfd79171de8-3" n="fe41ccc2">
            <seg n="0f2a4cba">
              Herr talman! Då tror jag att vi har uppfattat den här frågan
              lite olika beroende på vilket parti man tillhör. Visst har Byggnads
              tagit till sig av kritiken och gör ändringar, men det räcker inte
              för att vi ska klara tryggheten, vilket Désirée också nämnde i
              sitt anförande. Det handlar också om att svensk lagstiftning ska
              ändras, och behöver ändras. På den frågan fick jag dock inget
              svar.
            </seg>
            <seg n="4369ad2f">
              Från majoritetens sida bollar man över detta fullt ut och menar
              att det är fackets ansvar att bära hela bördan. Men så är det
              faktiskt inte; vad gäller Lavaldomen behöver vi göra ändringar
              i svensk lagstiftning. Det är det vi väntar på, och från oppositionens
              sida kritiserar vi att ingenting händer. Det kunde redan ha varit
              gjort om det funnits en vilja att genomföra ändringar enligt Lavaldomen.
            </seg>
          </u>
          <note type="speaker" n="12add4e3">
            Anf. 80 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-30604eaa68e10015-2" n="67e12c93">
            <seg n="e349b8b3">
              Herr talman! Skillnaden mellan de andra europeiska länderna och
              Sverige är att vi inte har någon instans som allmängiltigförklarar
              kollektivavtalen. Det är en jättestor skillnad. Det gör att andra
              inte kan gå in och se exakt vad som gäller i olika avtal. I Norge
              har man en organisation som fastställer detta. I Sverige har vi
              inte det. Alltså är Sverige unikt på det sättet.
            </seg>
            <seg n="483bf389">
              Det enda EG-domstolen kräver är att det ska vara ett tydligt
              kollektivavtal som aktörer från andra länder kan läsa. Nu har
              Byggnads sagt: Vi rapporterar in till Arbetsmiljöverket, som har
              en samordningsfunktion, och kommer att tala om vilka kollektivavtal
              man ska kunna rätta sig efter. Vi anser inte att det behövs någon
              annan lagstiftning. Vi ser inte det behovet, och därför vill vi
              inte öppna utstationeringsdirektiv och annat. Vi anser nämligen
              att det då finns risk för försämringar för arbetstagarna.
            </seg>
            <seg n="aa02789b">
              Där har vi kanske olika åsikter, men jag ser inga problem med
              lagstiftningen om kollektivavtalen bara är tydliga.
            </seg>
          </u>
          <note type="speaker" n="c22e11f0">
            Anf. 81 MAX ANDERSSON (mp):
          </note>
          <u who="max_andersson_531f93" xml:id="i-600f2de22661191c-1" n="39dac0d8">
            <seg n="3f7256f5">
              Herr talman! Nu är det EU-debatt igen, och det kommer att bli
              många EU-debatter i Sverige detta halvår eftersom vi har EU-val
              den 7 juni.
            </seg>
            <seg n="35b29ce4">
              Jag är en av dem som kandiderar till EU-parlamentet för Miljöpartiet.
              Det gör jag inte för att jag skulle vilja ersätta den utmärkte
              miljöpartisten Carl Schlyter utan för att jag vill se valrörelsen
              som en möjlighet att folkbilda om viktiga EU-frågor. Det gäller
              framför allt mina tre hjärtefrågor: en tuffare internationell
              klimatpolitik, fördelarna med att Sverige fortsatt står utanför
              EMU och kampen för att stoppa EU:s attacker på den personliga
              integriteten och på fildelningen. Jag tror inte att det är hållbart
              att EU försöker kriminalisera en hel ungdomsgeneration. Det hoppas
              jag att folk i Bryssel kommer att inse efter denna valrörelse.
            </seg>
            <seg n="0ad81419">
              Det jag vill ägna mitt inlägg åt i dag, i Sveriges viktigaste
              debattkammare, är frågan varför EU-debatten ser ut som den gör
              i Sverige. Varför är intresset för EU-valet så litet, förutom
              bland politiker? Jag såg en prognos, modell seriös, som sade att
              vi kan räkna med ett 42-procentigt valdeltagande i sommar. Det
              skulle i så fall vara första gången valdeltagandet ökar i ett
              svenskt EU-val, men det vore fortfarande mycket lågt. Personligen
              tror jag att det kommer att bli något lägre. Varför är det så
              få journalister som jobbar med EU-frågorna? De blir dessutom färre.
              Varför är intresset för att rösta så svagt? Varför är kunskapen,
              även bland oss politiker, så liten om EU-frågorna?
            </seg>
            <seg n="d98c4e4d">
              Jag har funderat en hel del på detta och kommit fram till att
              en stor del av skulden faller på oss politiker, som använder begrepp
              som tredjelandsmedborgare, A-punkt, Barcelonaprocess ja, ni vet
              vad jag menar, ni kan, precis som jag, använda dessa begrepp.
              Ni vet också, precis som jag, att den genomsnittliga medborgaren
              och den genomsnittliga politiska journalisten i Sverige inte vet
              vad en A-punkt är. A-punkt är en form av beslutspunkt i EU:s ministerråd
              som är avgjord på förhand; detta sagt till dem som inte visste
              det. Om man är professionellt sysselsatt med EU-politik är det
              ganska viktigt att veta detta, men varför använder vi sådana uttryck
              i vår utåtriktade kommunikation med medborgarna? Det är en bra
              fråga.
            </seg>
            <seg n="1149f5b0">
              Det är dock inte bara vi politiker som bär skulden för det låga
              EU-intresset. Även journalisterna har skuld i detta. De kan EU-frågorna
              ungefär lika bra som en genomsnittlig riksdagsledamot, det vill
              säga det finns utrymme för förbättringar. Journalisterna känner
              att inte heller deras läsare är djupt insatta i skillnaderna mellan
              ministerråd och EU-parlament och vet inte exakt vad EU-kommissionen
              sysslar med. Det blir svårt för dem att skriva artiklar när de
              känner att läsarna inte är intresserade eftersom läsarna inte
              har bakgrundskunskapen, och när läsarna inte har bakgrundskunskapen
              skriver inte journalisterna. Det gör att intresset och kunskapen
              inte växer.
            </seg>
            <seg n="d658ce36">
              Jag vill dock inte skylla på medierna. Jag tror att det grundläggande
              felet är ett systemfel. De som var närvarande under statsministerns
              frågestund märkte att han var bra på att inte svara på frågor
              eller också gav han innehållslösa svar. De som sitter i EU-nämnden
              vet att regeringen är bra på att ge innehållslösa svar och helst
              vill undvika att tydligt deklarera vilken förhandlingsposition
              man har och vad man vill uppnå. I ministerrådet försöker man nämligen
              hitta en enig linje. Man försöker kompromissa sig fram till någonting
              som det finns en majoritet för och som man kan tänkas acceptera.
              Om regeringen då har gått ut offentligt och sagt vad man vill,
              vad man kämpar för, kan vi vara nästan hundra procent säkra på
              att man inte kommer att nå ända fram. Det är så det är med kompromisser.
              Alltså försöker man hålla hemligt vad det egentligen är man vill.
            </seg>
            <seg n="6ca4fa75">
              Man går inte ut och säger tydligt vilka frågor man kämpar för.
              Man hummar. Man ger signaler. Man säger saker mellan raderna.
              Man säger: Ja, vi tycker att det är bra, men nog kan det bli lite
              bättre på den här punkten. Det kan vara en klok förhandlingsstrategi.
              Det kan vara en klok mediestrategi. Men det är ett uselt sätt
              att öka intresset för EU-frågor. Det är inte ett arbetssätt som
              får medborgarna att bli mer intresserade av och kunniga om EU-frågorna
              i politiken.
            </seg>
            <seg n="96dd18e0">
              För att öka intresset för EU-frågorna måste vi börja diskutera
              skiljelinjerna i EU-politiken och vara tydliga med var vi står.
              Om man av taktiska skäl väljer att vara otydlig kommer man aldrig
              att lyckas väcka ett intresse.
            </seg>
          </u>
          <note type="speaker" n="e68beded">
            Anf. 82 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-3e3200cc960b35d9-3" n="b2d232b6">
            <seg n="acb78f82">
              Herr talman! Vi har alla ansvar för varför EU-debatten ser ut
              som den gör. Max Andersson är en aktör i EU-debatten. Jag har
              aldrig försökt intressera människor i Sverige för EU-frågorna
              genom att hänvisa till A-punkter. Det var Max Andersson som faktiskt
              gjorde det, och det var rätt onödigt.
            </seg>
            <seg n="96e478f7">
              Jag gick upp i replik av en anledning. Max Andersson sade att
              regeringen i EU-nämnden ger luddiga besked. Jag vill ge min bild
              av EU-nämnden. Jag tycker att den är en oerhört viktig och tung
              nämnd. Varje fredag redovisar våra statsråd i regeringen för riksdagen
              hur man tänker förhandla i Bryssel kommande vecka. Man kommer
              till EU-nämnden i en större utsträckning än vad de socialdemokratiska
              statsråden gjorde. Man tillbringar lång tid i EU-nämnden, och
              man ger mycket utförliga och precisa besked. Den som lyssnar på
              detta kan kolla på riksdagens hemsida. Under EU-nämnden går det
              att se ordagrant vad som sägs i våra långa diskussioner.
            </seg>
            <seg n="1ab631e5">
              Jag tycker inte att Max Andersson har någon som helst grund för
              det han har sagt.
            </seg>
          </u>
          <note type="speaker" n="ca963ca4">
            Anf. 83 MAX ANDERSSON (mp) replik:
          </note>
          <u who="max_andersson_531f93" xml:id="i-600f2de22661191c-2" n="39dac0d8">
            <seg n="4418dc18">
              Herr talman! Jag antar att frågan gällde att det inte finns någon
              som helst grund för mig att ifrågasätta regeringens vilja att
              deklarera sina förhandlingspositioner.
            </seg>
            <seg n="b43bbaaa">
              Jag vet inte hur många gånger jag har hört ledamöter i EU-nämnden
              fråga: Och vad är regeringens linje? Det är en mycket relevant
              och viktig fråga. Det är faktiskt EU-nämndens kärnfråga. Man får
              höra den frågan ganska ofta. Vi får många bra och fylliga föredragningar
              av sakfrågan, hur det är, vilka som tycker vad, vad Frankrike
              tycker och vad Tjeckien tycker. Ibland får vi också reda på vad
              regeringen tycker, men då måste vi också fråga särskilt om det.
            </seg>
            <seg n="c3341ab5">
              Jag tror att EU-debatten skulle vinna på ökad tydlighet om skiljelinjerna.
            </seg>
          </u>
          <note type="speaker" n="d50e510d">
            Anf. 84 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-3e3200cc960b35d9-4" n="b2d232b6">
            <seg n="4b55732f">
              Herr talman! Min poäng var att jag faktiskt tycker att statsråden
              tar sig tid och ger utförliga och tydliga svar. Oppositionen ställer
              frågor, och statsråden ger ännu mer precisa svar. Jag tycker att
              vi har en bra dialog där, och jag känner att regeringen har ett
              mandat när regeringen åker till Bryssel. Vi från riksdagen och
              EU-nämnden vet hur regeringen kommer att agera. Det var egentligen
              bara den bilden jag ville komplettera. Jag ville ge hela bilden
              av det som sker så att inte något fick stå oemotsagt här.
            </seg>
          </u>
          <note type="speaker" n="0a2aade9">
            Anf. 85 MAX ANDERSSON (mp) replik:
          </note>
          <u who="max_andersson_531f93" xml:id="i-600f2de22661191c-3" n="39dac0d8">
            <seg n="782baecb">
              Herr talman! Låt mig få komplettera lite ytterligare. För fullständighetens
              skull måste sägas att den svenska EU-nämnden, och framför allt
              den svenska regeringen, är bland de allra bästa regeringarna och
              motsvarigheten till EU-nämnder i hela EU när det gäller att involvera
              riksdagen i förhandlingarna i ministerrådet. Det sätt som regeringen
              agerar på är ett föredöme för EU. Det bör man också säga.
            </seg>
            <seg n="f48f5a84">
              Att det sedan inte är tillräckligt bra och att konflikterna och
              ståndpunkterna är så otydliga att det är svårt för journalister
              att beskriva dem på ett vettigt och intressant sätt är en helt
              annan sak.
            </seg>
            <seg n="17b7ecb0">
              I den allmänna trevlighetens namn får jag väl säga att regeringen
              gör ett av de allra bästa jobben i hela EU med att informera sitt
              parlament. Det är synd att det inte är bättre än så.
            </seg>
          </u>
          <note type="speaker" n="01b0af53">
            (STAFFAN DANIELSSON (c):
          </note>
          <u who="staffan_danielsson_559bd0" xml:id="i-3e3200cc960b35d9-5" n="b2d232b6">
            <seg n="3ca1437a">
              Jag vill instämma i det.)
            </seg>
          </u>
          <note type="speaker" n="063d791e">
            Anf. 86 MONICA GREEN (s):
          </note>
          <u who="monica_green_30ca1b" xml:id="i-6158b4532637b4b8-0" n="b3b20ca7">
            <seg n="412259c9">
              Herr talman! Precis dagarna före jul gick jag upp i finansutskottets
              debatt om EU:s budget och sjöng:
            </seg>
            <seg n="810999f0">
              Finansutskottets ledamöter blev så entusiastiska. Jag ska inte
              sjunga för er också, utan ni kan bara tänka på hur den låten går.
              Den är bra. Jag tycker att Arja Saijonmaa sjunger den bra, och
              Jan Hammarlund har skrivit den. Sången säger mycket om att vi
              som européer ska kunna förändra vårt Europa, stå upp för freden
              och friheten.
            </seg>
            <seg n="31b035e3">
              Vi menar att politik gör skillnad. Vi vill slåss för rättvisa,
              solidaritet och trygghet. Vi hör ibland politiker säga att politiker
              inte ska lägga sig i. Det är företrädesvis borgare, högerpolitiker,
              som säger så. De vet att de starkaste kan slå sig fram med sina
              armbågar. Ofta är det så att trygghet och solidaritet kräver politiska
              beslut. Många starka och rika kan klara sig utan de besluten.
              Det är därför som borgare ofta säger att politiker inte ska lägga
              sig i så mycket.
            </seg>
            <seg n="09cbe515">
              Samma politiker kan sedan säga hur viktigt det är att vi ska
              rösta på dem i Europaparlamentet. Det hänger inte riktigt ihop.
              I Europaparlamentet är det i allra högsta grad tydligt att politik
              gör skillnad och att vi faktiskt kan förändra hela Europa, EU.
              Vilka beslut som fattas i EU innebär en förändring här hemma i
              Sverige.
            </seg>
            <seg n="bff00643">
              Vi kan ta exemplet med den miljöförstörande kemikalieindustrin
              och Reach. Där har verkligen Europaparlamentet och EU gjort skillnad.
              Vi kan ställa krav och sätta gränser. Men där går borgarnas argumentation
              på tvärs med sin egen linje. Ibland säger de att man faktiskt
              har kunnat förändra. Sedan säger de att man ska låta marknadskrafterna
              råda och att man inte ska lägga sig i. Låt dem sköta sig själva.
            </seg>
            <seg n="81b0ed7d">
              Enligt mitt sätt att se håller inte högerns argumentationslinje.
              De vill inskränka möjligheten för den lilla människan. De vill
              inte stå upp för fackliga rättigheter, för människor på golvet
              i olika jobb. De vill bara gå privatkapitalismens väg. På det
              sättet säger de att politiker inte ska lägga sig i.
            </seg>
            <seg n="0871733f">
              Jag menar, och vi menar, att det är stor skillnad på att lägga
              sig i som politiker, att fundera på vilken politik man ska rösta
              på, att erkänna och vilja vara med och förändra. Socialdemokraterna
              vill förändra EU och Europa. Vi vill ha fler sossar i Europa därför
              att vi vill ha ett mer rättvist EU. I dag är det högern som styr.
              Då blir det som det blir inte tillräckligt bra. Det finns mycket
              som är bra med att 27 länder samarbetar, men det finns mycket
              som är dåligt. Det vill vi förändra. Vi vill se till att det blir
              fler jobb med hjälp av investeringar i infrastruktur och utbildningar.
              Vi vill ha fler jobb.
            </seg>
            <seg n="eccad522">
              Nu har vi en regering här hemma i Sverige som säger att de inte
              kan göra någonting. De säger att det inte kan göra något. De har
              bara sänkt skatterna med 80 miljarder. De har försämrat a-kassan
              förskjutit folk från a-kassan. Sedan säger de att det inte är
              deras fel att folk blir arbetslösa. Nej, det vet vi väl. Vi beskyller
              inte borgarna för att lågkonjunkturen har kommit även till Sverige,
              men försämringarna inom arbetslivet har den borgerliga regeringen
              genomfört. Nu tvingas människor söka socialbidrag. Den borgerliga
              regeringen har försämrat möjligheterna för människor att skaffa
              sig utbildning. Visst gör politik skillnad.
            </seg>
            <seg n="c834e13f">
              Det har blivit stora skillnader i det här landet. Precis så är
              det också med EU. Politik gör skillnad. Det är därför det behövs
              fler socialdemokrater som står upp för solidaritet, trygghet och
              rättvisa, miljösmarta moderna lösningar inom industrin, som jobbar
              mot människohandel, prostitution och trafficking och att barn
              ska behöva sälja sina kroppar och som står upp för ett mer rättvist
              och tryggare Europa.
            </seg>
            <seg n="8e0fa999">
              Jag vill inte ha politiker som säger att vi inte ska lägga oss
              i. Det är precis det vi ska göra.
            </seg>
            <seg n="dcec0a4c">
              Förutom att vi ska investera i utbildning och jobb måste vi också
              se till att det blir bättre arbetsvillkor för människorna i hela
              Europa, först och främst i de 27 medlemsländerna och i alla de
              länder som vill bli medlemmar i EU. EU är som en magnet, och fler
              och fler länder söker sig till EU. Utvidgningen är viktig på det
              sättet.
            </seg>
            <seg n="49aef22f">
              Politik gör skillnad i fråga om miljöförstöring. Reach är ett
              sådant exempel. Vi vet att framgång kräver rättvisa och att framgång
              också kräver trygghet.
            </seg>
            <seg n="16fce85c">
              Nu har vi en regering i det här landet som säger att det ska
              vara skillnad. Det ska vara större skillnad mellan den som har
              ett jobb och den som inte har ett jobb. Det ska vara större skillnad
              mellan den som är sjuk och den som är frisk. Det gick de borgerliga
              partierna till val på, och de vann också. På det sättet får man
              väl säga att ni ska genomföra den politiken med större skillnader.
              Men jag tror att det är många som nu börjar inse vad det innebär,
              nämligen att de som blir uppsagda från industrin i dag ska få
              gå från hus och hem bara för att vi har en borgerlig regering.
              Jag tror att det är många som ändrar sig.
            </seg>
            <seg n="4a2d2990">
              Jag tror att man tänker till även i EU-valet den 7 juni. Jag
              tror att det blir betydligt fler socialdemokratiska röster den
              här gången i Europavalet.
            </seg>
          </u>
          <note type="speaker" n="cbe00eab">
            Anf. 87 ANNA KINBERG BATRA (m) replik:
          </note>
          <u who="anna_kinberg_batra_c1916b" xml:id="i-eccf2bae0e4fe096-6" n="58acc067">
            <seg n="f78e7162">
              Herr talman! Tack, Monica Green, för, som alltid, uppfriskande
              och provokativa inlägg. Det får vi höra nästan varje vecka i nämnden
              också.
            </seg>
            <seg n="cf56c59f">
              Även i Monica Greens fall skulle jag vilja ta fasta på en punkt
              där vi faktiskt är överens, och det är att de starka, rika storkapitalisterna
              alltid klarar sig. Jag kan hålla med om att de inte behöver gemensamma
              regler. De blev starka och rika före EU, och de behöver inte bry
              sig om EU-regler. De har jurister och stora staber med folk som
              kan ordna grejer. Men det är för den lilla människan och för den
              lilla företagaren som det är desto viktigare att vi har gemensamma
              EU-regler. Det är vi faktiskt överens om. Det vet Monica Green
              att vi är.
            </seg>
            <seg n="b3bfc9de">
              Därför vill jag ta fasta på det och fråga Monica Green om hon
              kan vara lite mer precis. Vad är det hon menar med att vi inte
              skulle stå upp för löntagarnas rättigheter? Vi gillar ju de här
              gemensamma reglerna. Vi gillar skydd mot dumpning. Vi gillar en
              öppen inre marknad som fungerar så att små människor och företag
              kan ge sig ut på den. Vad är det av det som Monica Green vill
              ta bort?
            </seg>
          </u>
          <note type="speaker" n="4cb337a9">
            Anf. 88 MONICA GREEN (s) replik:
          </note>
          <u who="monica_green_30ca1b" xml:id="i-6158b4532637b4b8-1" n="b3b20ca7">
            <seg n="7fb876fd">
              Herr talman! Först och främst menar jag att EU-politiken hör
              ihop med den svenska politiken. När man ser vad högern och Anna
              Kinberg Batras parti gör här, nämligen höjer arbetsgivaravgifter
              för de små företagarna och försämrar a-kassan för den lilla människan
              så att den ska straffas för att industrin läggs ned, tycker jag
              att det hör ihop med den politik som man sedan för i Europa. Om
              man försämrar för löntagarna i Sverige tror jag inte att man sedan
              säger att löntagarna någon annanstans ska ha det bättre. Det hänger
              ihop. Ni blir inte trovärdiga om ni här hemma vill försämra och
              säga: Det är ert eget fel att ni blir arbetslösa och därför ska
              ni ha lägre a-kassa.
            </seg>
            <seg n="f82cf21d">
              Er politik hänger inte ihop. När ni försämrar här hemma kan väl
              ingen lita på att ni ska förbättra i Europa.
            </seg>
          </u>
          <note type="speaker" n="4a345169">
            Anf. 89 ANNA KINBERG BATRA (m) replik:
          </note>
          <u who="anna_kinberg_batra_c1916b" xml:id="i-eccf2bae0e4fe096-7" n="58acc067">
            <seg n="fb9dd236">
              Herr talman! Att Monica Green inte litar på moderater överraskar
              mig inte, men jag skulle vilja hålla mig till det ämne som vi
              har i dag, nämligen en EU-debatt om vad som faktiskt gäller.
            </seg>
            <seg n="9f6744db">
              När Vanja Lundby-Wedin tycker att Lissabonfördraget är bra därför
              att det stärker löntagarnas rättigheter och när Margot Wallström
              varnar för att riva upp utstationeringsdirektivet därför att det
              riskerar att försämra löntagarnas rättigheter är jag beredd att
              hålla med. Det finns de där ute som tycker annorlunda. Det finns
              de som gillar lönedumpning och skumrask. Jag är inte en av dem,
              och det vet jag att Monica Green inte heller är. Det är därför
              jag skulle vilja ta den här frågan på allvar.
            </seg>
            <seg n="5c9a8aa7">
              Om Monica Green menar allvar med den långa socialdemokratiska
              traditionen av frihandel borde det vara viktigt att kunna ge svenska
              människor och små svenska företag möjligheten att etablera sig
              i andra länder, att vara sjyst och ställa sjysta krav på dem som
              kommer hit, att vara ärlig med att sådant gäller och att avstå
              från att underblåsa de mörka krafter som inte gillar att det kommer
              hit utlänningar. Det borde vara viktigt att stå upp för öppenheten
              och de regler som gäller. Jag får inga svar på vad det är som
              ni egentligen vill ändra på, förutom regeringsmakten här hemma.
              EU-reglerna för löntagare är faktiskt viktiga och bra.
            </seg>
          </u>
          <note type="speaker" n="52d027bf">
            Anf. 90 MONICA GREEN (s) replik:
          </note>
          <u who="monica_green_30ca1b" xml:id="i-6158b4532637b4b8-2" n="b3b20ca7">
            <seg n="ac14ddcb">
              Herr talman! Nu försöker Anna Kinberg Batra dribbla bort korten.
              Anna vet mycket väl att vi är för Lissabonfördraget och att vi
              verkligen vill se till att det blir möjligt. Vi har också röstat
              för det här i kammaren. Men vi vill ha ett socialt protokoll.
              Vi vill se till så att vi verkligen skyddar arbetstagarnas rättigheter.
              Vi är inte nöjda med den Lavaldom som EG-domstolen dömde ut för
              snart ett år sedan. Vi vill förändra detta och se till att arbetstagarnas
              rättigheter alltid tas till vara. Därför är vi inte nöjda med
              den domen. Det är därför som vi vill skriva in ett socialt protokoll.
            </seg>
            <seg n="4e92fffe">
              Det är klart att vi inte är för lönedumpning. Men med den politik
              som borgarna för just nu ser vi vad som händer, bland annat i
              Sverige med frysta löner och fackförbund som till och med tvingas
              gå ut och säga att de kan vara med och sänka lönerna. Det är effekten
              av en borgerlig politik, och så blir det även i Europa.
            </seg>
          </u>
          <note type="speaker" n="b474ff77">
            Anf. 91 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-b84471cbf6169b88-3" n="1363e37d">
            <seg n="a93d146e">
              Herr talman! Ibland när man lyssnar på sina kolleger här i riksdagen
              vet man inte om man hör rätt eller om man möjligtvis tolkar fel.
              Jag uppfattade Monica Greens anförande i väldigt stor utsträckning
              så att EU skapar större skillnader och att det är stora bekymmer
              för många människor, inte minst för den lilla människan. Det tjänar
              kanske något till att i någon mån besinna sig och tänka tillbaka
              lite grann. Jag skulle vilja fråga på vilket sätt den lilla människan
              i Grekland, Spanien, Rumänien, Bulgarien, Estland, Lettland och
              Litauen far sämre i dag när man har blivit av med diktaturer och
              förtryckarregimer och dessutom fått fullständiga mänskliga rättigheter
              som följer EU:s regelverk. Eller ska jag tolka Monica Green så
              att vi ska sluta med utvidgningen eftersom den uppenbarligen är
              farlig? Är det i så fall Socialdemokraternas besked här i dag?
            </seg>
          </u>
          <note type="speaker" n="13753052">
            Anf. 92 MONICA GREEN (s) replik:
          </note>
          <u who="monica_green_30ca1b" xml:id="i-6158b4532637b4b8-3" n="b3b20ca7">
            <seg n="ba0896e4">
              Herr talman! Jag är väldigt glad att Bengt-Anders Johansson ställde
              den frågan. Om jag i mitt inlägg antydde att så skulle vara fallet
              är jag jätteglad över att jag får rätta till det nu. Jag är definitivt
              inte emot utvidgningen. Vi är tvärtom för utvidgningen. Vi har
              jobbat hårt för utvidgningen och för att se till att fler får
              möjlighet att vara med i EU. Det är oerhört viktigt för oss socialdemokrater.
            </seg>
            <seg n="fc61c1ec">
              Det jag vill säga i mitt anförande var att det som är farligt
              är borgerliga politiker som slåss för att det ska vara större
              skillnad mellan människor och som säger att de sjuka och arbetslösa
              får skylla sig själva. Det är borgerlig politik i EU och här hemma
              som är farlig för medborgarna, inte EU i sig. Vi kan göra EU mer
              rättvist, solidariskt och tryggt. Det kan vi göra med fler socialdemokrater
              i Europa, och det tänker vi slåss för.
            </seg>
          </u>
          <note type="speaker" n="86d1a6cc">
            Anf. 93 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-b84471cbf6169b88-4" n="1363e37d">
            <seg n="7bd05c8e">
              Herr talman! Nu fick vi ett utomordentligt bra exempel på hur
              Socialdemokraterna ideligen försöker föra över inrikespolitik
              till den europeiska plattformen. Då blir det oerhört förvirrande.
              Nu är replikskiftena så gott som slut, men ge exempel på hur den
              svenska regeringen har bidragit till att öka segregationen inom
              EU! Det vore intressant att höra, därför att i dag handlar det
              de facto om en EU-debatt. Jag vet att Socialdemokraterna starkt
              ogillar att hålla sig till EU-frågorna och ideligen vill föra
              in de inrikespolitiska frågorna. Det skulle vara intressant om
              Monica Green kunde ge några exempel på hur vi vill öka segregationen
              ute i Europa.
            </seg>
          </u>
          <note type="speaker" n="f0e88665">
            Anf. 94 MONICA GREEN (s) replik:
          </note>
          <u who="monica_green_30ca1b" xml:id="i-6158b4532637b4b8-4" n="b3b20ca7">
            <seg n="baedc7d5">
              Herr talman! Det är väldigt viktigt att få klart för sig en sak,
              nämligen att inhemsk politik hänger ihop med Europapolitik. Socialdemokraterna
              i Sverige slåss för samma sak som socialdemokraterna i EU. De
              borgerliga politikerna slåss ju för samma saker, större skillnader,
              i Sverige som man gör i Europa. Det är därför som det är så viktigt
              att inte säga att EU-politik är något helt annat, att nu när det
              handlar om inrikespolitik får vi bara prata om det och nu när
              det handlar om EU-politik får vi bara prata om det. Allt hänger
              ihop. Europapolitiken och den svenska politiken är självfallet
              sammanflätade. Er ideologi bygger på större skillnader mellan
              människor. Den slår naturligtvis igenom även i Europapolitiken.
            </seg>
            <seg n="e98dee18">
              Sedan får vi försöka hjälpas åt att göra så bra EU-politik som
              möjligt när vi kommer ut i Europa och ska fatta beslut. Det hänger
              i allra högsta grad ihop. Vi tror på ett mer solidariskt, rättvist
              och tryggt Europa, precis som vi tror här hemma i Sverige. Det
              hänger ihop.
            </seg>
          </u>
          <note type="speaker" n="c53c44ee">
            Anf. 95 KRISTER HAMMARBERGH (m):
          </note>
          <u who="krister_hammarbergh_315a95" xml:id="i-94fac538c0fef8dd-1" n="bc3b7b86">
            <seg n="4e0e19e3">
              Herr talman! Det svenska ordförandeskapet har diskuterats i dag.
              Jag måste säga att jag ser fram emot det med stor förväntan, precis
              som jag faktiskt gjorde också inför det ordförandeskap vi hade
              förra gången. Det är nämligen viktigt vilken roll Sverige som
              ett litet land kan spela ute i Europa.
            </seg>
            <seg n="252f9871">
              Det finns också en mängd positiva bieffekter som jag tror att
              de flesta svenskar tycker är roliga. Det blir en fokusering på
              oss, på vårt land, på det svenska. Det finns möjligheter för oss
              att visa upp oss.
            </seg>
            <seg n="cb9634fa">
              Det kan också finnas positiva bieffekter som innebär att fler
              människor söker sig till Sverige därför att de vill besöka Sverige.
            </seg>
            <seg n="80086993">
              Det viktiga är förvisso vad vi uträttar under ordförandeskapet.
              Men jag tror att de flesta av oss vill kunna visa upp ett fint
              och vackert Sverige och känna oss stolta över det. Det är de flestas
              utgångspunkt.
            </seg>
            <seg n="377fd232">
              Jag blev däremot lite förvånad i dag när Marita Ulvskog, som
              lämnade kammaren och inte kunde delta i hela debatten, öppnade
              med att raljera en hel del. Hon raljerade över att det har tagits
              fram en logotyp för det svenska ordförandeskapet så gör också
              de andra länderna. Och hon sade att regeringen i det fallet var
              pompös. Hon slängde också ur sig lite ringaktande när det gällde
              politiken: Skulle Sverige på något sätt ha någon betydelse?
            </seg>
            <seg n="3989cd6f">
              Det är lite förvånande när den som toppar Europalistan för Socialdemokraterna
              uppenbarligen har en sådan liten tilltro till vad hon som svensk
              politiker kan uträtta i Europa.
            </seg>
            <seg n="6f85b92b">
              Jag tycker att det är talande. Jag förstår också att man känner
              en viss panik från det socialdemokratiska partiet när den ledande
              företrädaren inte känner att hon har någon betydelse.
            </seg>
            <seg n="e0cf7e7c">
              Sedan var det ordet pompös. De flesta svenskar som har sett Sveriges
              regeringschef i dag och den tidigare regeringschefen, som har
              tittat på tv, sett på intervjuer och tittat på debatter, kan säkert
              tänkas använda ordet pompös. Men jag är inte helt säker på att
              det skulle drabba dagens statsminister.
            </seg>
            <seg n="24416305">
              Nu tänkte jag återgå till någonting som är viktigt och någonting
              som vi har möjlighet att åstadkomma, och det är Helsingforssprogrammet.
              Jag hoppas att vi kommer att kunna vara eniga om detta och också
              jobba tillsammans med oppositionen.
            </seg>
            <seg n="b48cfa40">
              Helsingforssprogrammet är det område som jobbar med de rättsliga
              frågorna inom Europa. Det finns en hel del viktiga principer.
              Det ska efterträda det så kallade Haagprogrammet.
            </seg>
            <seg n="e45e7f72">
              Den viktigaste prioriteringen nu är att börja balansera de tidigare
              repressiva åtgärderna, det som har kännetecknat Europa efter Madrid
              och London och efter det som hände i New York. Det handlar om
              att säkerställa och garantera rättssäkerheten för människor och
              lite grann kontra i förhållande till den politik Sverige drev
              under den förra regeringen.
            </seg>
            <seg n="709a38b7">
              Sverige drev ju väldigt hårt det här med införandet av PNR-uppgifter
              och liknande, som vi nu sitter och diskuterar som en effekt av
              de beslut som Socialdemokraterna drev igenom i rådsbeslut.
            </seg>
            <seg n="91ba479a">
              Nu ska vi uppnå balans, och det är viktigt att vi kan uppnå det
              här i Europa tillsammans med de andra medlemsstaterna. Jag hoppas
              att oppositionen kommer att kunna ställa upp, att vi får och kan
              garantera en rättssäkerhet där också individen kommer i centrum,
              ungefär som det Staffan Danielsson pratade om tidigare.
            </seg>
            <seg n="d3a8c7c4">
              I det här Helsingforssprogrammet ska vi kunna jobba oss fram
              på ett område, så att man har bättre analyser och faktiskt utvärderar
              vad effekterna blir av det man gör. Det är en klar förbättring
              av betydelse för människor, så att man inte famlar i mörker eller
              inför olika typer av regler som drabbar människor på ett felaktigt
              sätt.
            </seg>
            <seg n="50cf41b3">
              Vi ska försöka jobba in krav, så att EU-regleringen blir användarvänlig,
              så att de människor i Europa som jobbar inom rättsväsendet faktiskt
              ska kunna läsa reglerna, så att de är begripliga. Dessutom handlar
              det om att medborgarna i EU-länderna har begripliga regler. Jag
              hoppas att oppositionen inte kommer att motarbeta detta.
            </seg>
            <seg n="322b9ab4">
              Vi ska försöka få in i programmet att det är effekterna för den
              enskilde som ska stå i fokus på ett mycket tydligare sätt än tidigare.
              Jag hoppas att vi kommer att få med oppositionen även där.
            </seg>
            <seg n="474c9708">
              Sedan, Monica Green, kommer vi att fokusera mycket på åtgärder
              som har betydelse för brottsoffer, barn, offer för människohandel
              och narkotika. Det är en klar och tydlig inriktning på Helsingforssprogrammet.
              Vad jag kan förstå kommer Monica Green att ställa upp på det,
              och det känns bra.
            </seg>
            <seg n="65289813">
              Vi kommer att jobba hårt med att förbättra utbytet av informationen
              mellan myndigheterna. Samtidigt som vi ska balansera och skapa
              en rättssäkerhet ska unionen nämligen också vara effektiv när
              det gäller att bekämpa den grova organiserade brottsligheten.
              Det innebär ett effektivare utbyte mellan de olika polismyndigheterna.
            </seg>
            <seg n="11f33b5a">
              Jag hoppas att Helsingforssprogrammet kommer att beslutas i december,
              i slutet av det här året. Det finns ett tidsschema. Det kommer
              säkerligen att vara svåra förhandlingar.
            </seg>
            <seg n="9b21e33b">
              Vi vet att Sverige har en otajmad ordförandeperiod, utan vår
              förskyllan, med val till Europaparlamentet och tillsättandet av
              en ny kommission. Men ambitionsnivån är hög, och jag tror att
              vi har goda förutsättningar. Det betyder de facto, till skillnad
              från det som Marita Ulvskog inledde med, att vi som ett litet
              land har en stor möjlighet att påverka politiken i Europa.
            </seg>
            <seg n="711f12e2">
              Jag tror att det är viktigare att en statsminister från ett litet
              land kan få ihop och ena Europa än det vi har sett, inte minst
              under närtid, när företrädare för ett stort land i Europa egentligen
              använder sig av inrikespolitiska argument och sedan använder sig
              av EU-arenan. Det kommer vi inte att se under det svenska ordförandeskapet.
            </seg>
          </u>
          <note type="speaker" n="e8193792">
            Anf. 96 KARIN GRANBOM ELLISON (fp):
          </note>
          <u who="karin_granbom_64bc82" xml:id="i-1f7dd89ea1aa13cd-0" n="c19f6ca5">
            <seg n="605bf23e">
              Herr talman! Europeiska unionen är en organisation för fred,
              frihet och marknadsekonomi. EU vilar på liberala värderingar.
              Därför är det inte så konstigt att det var Folkpartiet som var
              först ut med att föreslå att Sverige skulle bli medlem i EU och
              att vi liberaler fortfarande känner stor entusiasm för EU. Jag
              vill framhålla att grundidén med EU i dag inte har spelat ut sin
              roll.
            </seg>
            <seg n="f1dee710">
              Förra veckan besökte jag och några till i EU-nämnden ett av EU:s
              kandidatländer, Kroatien. För bara 15 år sedan var Kroatien ett
              land i krig. I den östra delen av Europa, på västra Balkan, bredde
              ett fasansfullt krig ut sig med enorma mänskliga förluster.
            </seg>
            <seg n="1138fab7">
              Ett framtida EU-medlemskap har gjort att Kroatien nu i snabb
              takt arbetar för att uppnå EU:s kriterier för medlemskap. Det
              handlar om att landet ska demokratiseras, att mänskliga rättigheter
              ska värnas, att minoriteter ska skyddas och att lagstiftningen
              ska anpassas till marknadsekonomi.
            </seg>
            <seg n="e7a2dc7a">
              Den ansökningsprocess som Kroatien är mitt uppe i gör avtryck
              på hela Balkan. Hur Kroatien blir bemött påverkar förväntningarna
              och ansträngningarna i andra länder som ser EU-medlemskap som
              ett mål.
            </seg>
            <seg n="ff2c17b7">
              Det är viktigt att inte tumma på EU:s krav för medlemskap. Samtidigt
              ska vi ge stöd till de länder som strävar efter att uppfylla kraven.
              Det är på detta sätt som vi kan se verkliga, strukturella förändringar
              och bidra till dem i andra länder.
            </seg>
            <seg n="e6a37df7">
              Sveriges enade starka röst för utvidgning, parad med krav, är
              värdefull för människorna i de länder som ser EU som en väg mot
              frihet och välstånd.
            </seg>
            <seg n="c4aabf0c">
              I juli tar Sverige över ordförandeskapet i EU. Sverige kommer
              med detta uppdrag att spela en viktig roll i Europa och i världen.
              Vi får en tyngd i den internationella politiken långt över vår
              folkmängd.
            </seg>
            <seg n="3d4ef05a">
              Sverige kommer att ha en viktig roll för att driva klimatfrågan
              framåt. Det kan inte nog understrykas hur viktigt det är att vi
              får ett kraftfullt globalt avtal för att minska växthusgaserna
              och att detta sker i höst.
            </seg>
            <seg n="c6139c5f">
              Sverige kan övertyga världen om att både ekonomi och miljö kan
              vara vinnare på höga klimatambitioner.
            </seg>
            <seg n="8ff89ab4">
              Det svenska ordförandeskapet ska och måste också sätta fokus
              på Östersjön, det hav som många av oss svenskar badar i och äter
              fisk ifrån men som är svårt utsatt för övergödning, hårt fisketryck
              och utsläpp av miljögifter.
            </seg>
            <seg n="62bd7572">
              Östersjön påverkas också av långväga föroreningar. De kommer
              från urspolade fartygstankar och nedfallande luftföroreningar
              långt från Östersjöns stränder. Nu har vi en möjlighet att skapa
              en gemensam strategi för att Östersjön ska vara ett levande hav
              samtidigt som konkurrenskraften behålls i omgivande länder.
            </seg>
            <seg n="10a27a0c">
              Visst behöver EU förändras. Pengarna måste riktas till de utmaningar
              som nu är störst, inte till det som var gårdagens problem.
            </seg>
            <seg n="96515b18">
              Vi behöver fler kvinnor på viktiga poster, och öppenheten måste
              bli större, både vad gäller insynen i EU:s arbete och möjligheten
              att komma till EU som flykting, student eller arbetstagare.
            </seg>
            <seg n="318f5cc4">
              EU-minister Cecilia Malmström har arbetat engagerat för ökad
              insyn i EU:s arbete. I går röstade Europaparlamentet för att medborgarna
              ska få ökad tillgång till EU-dokument. Öppenheten måste bli större
              med den nya förordningen, inte mindre. Tråkigt nog har kommissionär
              Margot Wallström lagt fram ett förslag och uttryckt åsikter som
              skulle vara att gå ett steg tillbaka beträffande insynen.
            </seg>
            <seg n="d6ea68fd">
              Flera Europaparlamentariker menar att det svenska ordförandeskapet
              kan sy ihop ett bättre förslag än det som kommissionen har presenterat.
              Vi kan konstatera att förtroendet för Sverige och vår EU-minister
              är högt när det gäller strävan efter ökad öppenhet i EU.
            </seg>
            <seg n="ca06dee8">
              Dagligen nås vi av krisrapporter. Det handlar om plötsliga omvälvningar
              i länders ekonomier eller rapporter om att klimat- och miljöhot
              är värre än vad vi trott. Utmaningarna är många, och det finns
              inga enkla lösningar. Det finns krafter som drar för att länder
              ska sluta sig och vara sig själva nog. Det senaste toppmötet riskerade
              att bli ett möte där protektionismen skulle komma till uttryck,
              men statscheferna lyckades höja blicken, se långsiktigt och framhålla
              att vi ska klara utmaningarna tillsammans, bland annat genom samordnade
              finanspolitiska insatser.
            </seg>
            <seg n="e8127b00">
              EU:s historia är kantad av kriser, men med tidens hjälp och god
              vilja har kriserna uthärdats. Resultatet har till och med blivit
              att länderna vill samarbeta ännu mer.
            </seg>
            <seg n="55c515ed">
              Mellan den 20 maj och den 7 juni är det val till Europaparlamentet.
              Kanske känns EU långt bort, men till den som tvekar om det är
              värt att gå och rösta vill jag säga att det som diskuteras och
              beslutas i EU i högsta grad påverkar vardagen.
            </seg>
            <seg n="526f43f2">
              EU utvecklas bäst genom att vi européer engagerar oss och både
              backar upp och ställer krav på de personer som ska representera
              oss i EU. Därför är det viktigt att var och en av oss går och
              röstar nu i vår.
            </seg>
          </u>
          <note type="speaker" n="40df20e3">
            Anf. 97 ELSE-MARIE LINDGREN (kd):
          </note>
          <u who="else-marie_lindgren_bfea8c" xml:id="i-77abd531a8f8705e-0" n="13af5a46">
            <seg n="ab8fa480">
              Herr talman! När man har lyssnat på den här debatten i dag kan
              det kännas ännu mer förvirrande för lyssnarna när det gäller om
              man verkligen ska gå och rösta eller inte. Jag hoppas att vi samtliga
              som är här och våra ledamöter i riksdagen i övrigt kan vara mycket
              tydligare med vad vi egentligen vill med EU och hur viktigt EU
              är.
            </seg>
            <seg n="4660e696">
              Herr talman! Sverige har stora möjligheter att påverka Europa
              och omvärlden under vårt ordförandeskap. Vi kommer att sätta agendan,
              och det ska vi göra. Åtgärder mot klimatförändringarna är ett
              exempel på detta. Att utrota fattigdom är ett annat. Att få till
              stånd en effektiv krishantering är ytterligare en åtgärd. Inom
              dessa och flera områden behöver EU agera gemensamt och kraftfullt
              för att världen ska kunna bli tryggare och säkrare för oss alla.
            </seg>
            <seg n="7b4ff425">
              Herr talman! Insikten om att vi är gränslöst beroende av varandra
              och att vi har ett ansvar för varandra innebär att Sverige måste
              kunna engagera sig för lösningar även i geografiskt avlägsna konflikter.
              Säkerheten i Europa bör lösas med en gemensam säkerhets- och försvarspolitik
              inom EU. Sverige bör därför ta aktiv del i EU:s arbete beträffande
              krishantering. Det är viktigt att EU uppträder gemensamt vid större
              kriser och konflikter.
            </seg>
            <seg n="52345339">
              För oss kristdemokrater är trygghet viktigt. Därför värnar vi
              en effektiv beredskap vid alla typer av kriser.
            </seg>
            <seg n="857be15d">
              Dagens säkerhetshot är av mer varierande art och ofta mer diffusa
              än under kalla krigets dagar. Antalet väpnade konflikter har minskat
              liksom antalet dödsfall i krig. Inbördeskrig, terroristdåd och
              naturkatastrofer utgör i dag större säkerhetshot än traditionella,
              storskaliga konflikter.
            </seg>
            <seg n="03f31e54">
              Spridning av såväl massförstörelsevapen som små och lätta vapen
              utgör stora och ökande problem som måste tas på största allvar.
              Här har EU en viktig roll att spela. Det blir alltmer uppenbart
              att enskilda länder inte ensamma kan hantera dessa nya säkerhetshot
              på ett ändamålsenligt sätt.
            </seg>
            <seg n="a240a8fb">
              Herr talman! Fokus i krishanteringen ligger i beredskap. En framgångsrik
              säkerhets- och försvarspolitik som bygger på tidiga varningssystem
              kan förhindra och förebygga konflikter som leder till våldshandlingar
              och förmår att lindra deras konsekvenser och skydda människors
              liv, frihet och egendom.
            </seg>
            <seg n="f5e558cc">
              Herr talman! Vi får aldrig glömma att EU en gång bildades för
              att bygga fred. Det är grunden för EU:s existens. Inom den europeiska
              säkerhets- och försvarspolitiken, ESFP, har alla EU-medlemmar
              byggt upp en förmåga med målet att snabbt komma på plats med militär,
              polis, räddningstjänst och andra insatser i ett krisområde. Alla
              länder är dock inte beredda att ställa upp när det väl gäller.
              Här måste EU bli bättre.
            </seg>
            <seg n="2877c021">
              Sverige har varit med i alla ESFP-insatser så här långt. De har
              omfattat humanitära insatser, räddningstjänstinsatser, fredsbevarande
              och fredsfrämjande insatser.
            </seg>
            <seg n="92692d98">
              Herr talman! Den civila krishanteringen stod i början i skuggan
              av den militära men har gradvis fått en viktigare roll. I den
              civila krishanteringen har Sverige anmält räddningstjänstteam
              inom bland annat områdena sök och räddning, transport, minröjning
              och miljösanering. Dessa insatser är en viktig del av EU:s utrikes-
              och säkerhetspolitik, och det är detta som skapar trovärdighet
              för EU.
            </seg>
            <seg n="a5cfef4e">
              Kriser, vilka de än är, måste mötas med politikens alla preventiva
              möjligheter, men vi måste också se till att säkerställa hur ett
              land ska klara sig när krisen ebbar ut. Det måste finnas utrymme
              för civilmilitär samverkan i ett brett perspektiv. Här krävs det
              en god planering inom EU.
            </seg>
            <seg n="2953377a">
              Vi kristdemokrater menar att säkerhetspolitiken bildar en helhet
              tillsammans med utrikes- och försvarspolitiken liksom närings-,
              miljö- och biståndspolitiken.
            </seg>
            <seg n="c0f37d7e">
              Herr talman! Avslutningsvis: Det finns mycket att ta itu med
              under det svenska ordförandeskapet.
            </seg>
          </u>
          <note type="speaker" n="3c836013">
            Anf. 98 KENNETH G FORSLUND (s):
          </note>
          <u who="patrik_forslund_69399c" xml:id="i-9985e9f214a2e28c-0" n="0413c33f">
            <seg n="85e00555">
              Herr ålderspresident! Det anar jag att jag måste säga när jag
              inleder. Det är historiskt det här, tror jag. Det är lite roligt
              att få tala till kammaren under de här lite speciella förhållandena.
            </seg>
            <seg n="ea149a45">
              Socialdemokratisk politik handlar alltid om att möjliggöra för
              människor att forma sitt eget liv. När krisen rullar fram, jobben
              hotas, välfärden försämras och klyftorna mellan människor ökar
              drabbar det oss alla. Människor och utveckling hålls tillbaka.
              Jobb och välfärd går förlorade.
            </seg>
            <seg n="60bfc061">
              Den 7 juni 2009 är det val till Europaparlamentet. Då avgörs
              vilka värderingar som ska styra de kommande fem åren i EU-parlamentet.
              Det handlar om vilket Europa och vilket Sverige vi vill leva i.
            </seg>
            <seg n="2e708e79">
              Därför gäller våra mål om fler jobb, ett hållbart klimat och
              en solidarisk politik både för Sverige och för Europa. Därför
              är konflikten mellan oss och de borgerliga partierna densamma
              här hemma i riksdagen som den är ute i Europa och i EU-parlamentet.
            </seg>
            <seg n="3e168170">
              Vi socialdemokrater sätter alltid människan främst. De borgerliga
              partierna i Europaparlamentet vill flytta makt från människor
              till marknaden. Det gäller jobben, det gäller klimatet och det
              gäller rättigheter för löntagare och konsumenter. Valet till Europaparlamentet
              handlar om en klassisk konflikt mellan höger och vänster, om olika
              syn på människan, den omgivning vi lever i och om politikens uppgift.
            </seg>
            <seg n="ad644ec6">
              I dag har vi nåtts av beskedet att Saab varslar 750 personer.
              Det sätter fingret på Sveriges stora beroende av omvärlden. Internationell
              lågkonjunktur och global finanskris innebär omedelbara konsekvenser
              för svenska jobb och för svensk ekonomi.
            </seg>
            <seg n="d115a9da">
              Finanskrisen visar tydligt att finansmarknaden är global. Det
              behövs politiska motkrafter som kan besluta om regler för banker
              och finansinstitut. Vi socialdemokrater vill skärpa reglerna,
              kraven och tillsynen på finansmarknaden så att framtida kriser
              kan hanteras utan att systemen kollapsar, välfärden hotas och
              enskilda människor drabbas. Europas socialdemokrati arbetar aktivt
              för bättre kontroll av de finansiella systemen.
            </seg>
            <seg n="a961bb13">
              Vi socialdemokrater är socialdemokrater för att vi tror på politiken.
              Vi tror på politiken som verktyg för att förändra och förbättra.
              Vi tror inte på den otyglade marknaden eller osynliga händer som
              styr.
            </seg>
            <seg n="140e4061">
              EU:s roll blir allt viktigare. Därför är det viktigt vilka politiska
              idéer och förslag som förs fram i EU. Det gäller vad som förs
              fram på EU:s ministerrådsmöten där det just nu är den borgerliga
              regeringens företrädare som för Sveriges talan men som alltför
              ofta tycks tiga sig igenom mötena.
            </seg>
            <seg n="4e3164b4">
              Det gäller även vilka idéer och förslag som förs fram i EU-parlamentet.
              Jag är socialdemokrat och vill ha en socialdemokratisk politik
              både i Sverige och i EU. Jag vill ha ett EU-parlament som använder
              sin makt i höst när en ny EU-kommission ska tillsättas. Ingen
              socialdemokratisk EU-parlamentariker kommer att rösta för en ny
              kommission som inte är beredd att stärka löntagarnas rättigheter
              och avtalsrätten på arbetsmarknaden.
            </seg>
            <seg n="cf69c5fd">
              Herr ålderspresident! EU bygger på att människor ska få röra
              sig fritt. Jag och mitt parti Socialdemokraterna är internationalister
              och varma anhängare av människors frihet och möjlighet att också
              resa, utbilda sig och arbeta fritt i olika länder. Men den som
              har ett jobb ska ha minst den lön som brukar betalas i det land
              där arbetet utförs. Anställda ska avlönas utifrån var de arbetar,
              inte utifrån var de kommer ifrån.
            </seg>
            <seg n="b1320b91">
              Vi socialdemokrater vill sätta löntagarna före marknaden. Vi
              vill se en bättre balans mellan EU:s ekonomiska och sociala dimensioner.
              Vi socialdemokrater vill ha fler trygga jobb, inte ökad otrygghet.
              Vi vill att Sverige och EU ska ta täten i klimatarbetet, inte
              försöka utföra det någon annanstans. Vi vill ha ett solidariskt
              EU som också bryr sig om världen utanför EU, både den rika och
              den fattiga delen av världen.
            </seg>
            <seg n="de1a083e">
              Vi tror på politiken. Det är därför jag är socialdemokrat, och
              det är därför jag gillar EU.
            </seg>
            <seg n="e194b7c6">
              (Applåder)
            </seg>
          </u>
          <note type="speaker" n="fc7eee12">
            Anf. 99 WALBURGA HABSBURG DOUGLAS (m):
          </note>
          <u who="walburga_habsburg_douglas_8a2ba0" xml:id="i-c150da9a17d86e97-0" n="8ab3d060">
            <seg n="d6318ee7">
              Herr ålderspresident! Jag vill inleda med att tacka vår Europaminister
              Cecilia Malmström. Det var som alltid mycket intressant att lyssna
              på henne och få veta lite mer om de bakomliggande tankarna kring
              Sveriges program inför vårt ordförandeskap i EU 2009 och inför
              Europavalet den 7 juni.
            </seg>
            <seg n="6a397a4d">
              Nu har det stora Europaåret påbörjats, och det kommer att bli
              ett mycket spännande år. Det är 20 år sedan järnridån föll och
              Europa återförenades, vilket jag hoppas att vi ska uppmärksamma
              under vårt ordförandeskap.
            </seg>
            <seg n="2b809d01">
              Jag vill gärna lyfta fram några punkter som för mig är av särskild
              vikt.
            </seg>
            <seg n="c1560ce7">
              Min första punkt gäller utvidgningen. Utvidgningen är en av huvudpunkterna
              i Sveriges program för ordförandeskapet. Ännu vet vi inte om och
              i så fall när Lissabonfördraget kan träda i kraft. Det finns många
              som påstår att det inte finns någon möjlighet att fortsätta utvidga
              EU förrän fördraget är på plats.
            </seg>
            <seg n="66aca486">
              Själv hoppas jag självklart att fördraget träder i kraft så fort
              som möjligt, men samtidigt får inte arbetet med fortsatt utvidgning
              stanna av till efter folkomröstningen i Irland och i avvaktan
              på att även Tjeckien ska ratificera det och Tysklands konstitutionsdomstol
              ska ge klartecken.
            </seg>
            <seg n="698a978b">
              Särskilt Kroatien har väntat för länge. För att inte riskera
              att försämra opinionsläget behöver Kroatien ganska snart framgångar
              i förhandlingen med en klar färdplan. Vi har ett särskilt ansvar
              i Kroatien med alla kontakter som vi har med landet.
            </seg>
            <seg n="453952dc">
              Att ge ett tydligt medlemskapsperspektiv innebär en möjlighet
              för EU att utöva ett slags soft power . Det är av vikt gentemot
              länderna på västra Balkan, eller länderna i sydöstra Europa som
              jag föredrar att kalla dem, där det kan användas som ett instrument
              för att hitta lösningar på många av de problem som regionen brottas
              med problem som länderna ofta inte själva kan lösa, speciellt
              med tanke på den rådande ekonomiska krisen.
            </seg>
            <seg n="50ea49e6">
              En idé i detta sammanhang, som jag gärna skulle vilja lyfta fram
              i dag igen, är vad jag kallar EU-lotsar. Det är en beprövad modell
              sedan tidigare. Både Sverige och de nordiska/skandinaviska länderna
              lyckades snabbt och smidigt hjälpa de baltiska länderna till en
              framgångsrik integration i EU. Tack vare ett stort engagemang
              och närvaro etablerade vi redan från början av medlemskapsförhandlingarna
              ett nära samarbete, eller som jag vill kalla det, ett slags lotstjänst
              med dessa länder. Det underlättade i högsta grad dessa länders
              närmande till EU, en process som vi alla påminnes om slutade i
              medlemskap.
            </seg>
            <seg n="9de8666f">
              De nya EU-länderna som fortfarande har förhandlingsprocessen
              om medlemskap i färskt minne och känner till de svårigheter som
              måste redas ut och vilken experthjälp och vilka kontakter som
              krävs skulle vara goda förebilder. Dessa länder delar därutöver
              en gemensam historia om kommunistiskt förtryck med länderna på
              Balkan. Jag vill tro att ett liknande politiskt tillvägagångssätt
              under Sveriges ordförandeskap skulle kunna föra utvidgningsfrågorna
              och grannskapspolitiken ett stort steg vidare.
            </seg>
            <seg n="39c1d094">
              Herr ålderspresident! Min andra punkt gäller Ryssland. Jag konstaterar
              att situationen i Ryssland fortfarande inte är helt oproblematisk,
              även om det har hänt ganska mycket om man beaktar nytändningen
              av relationerna med USA sedan Barack Obamas administration tog
              över.
            </seg>
            <seg n="84f59be2">
              Relationerna med Ryssland har varit ansträngda och är det delvis
              fortfarande. Jag behöver bara påminna om problemen med gasleveranserna
              till Ukraina under jul- och nyårshelgerna något som resulterade
              i att flera europeiska länder fick stora problem med energiförsörjningen
              och som fick till följd att många människor fick leva under ohyggliga
              förhållanden i kalla hus.
            </seg>
            <seg n="cf4c3632">
              Men dessa problem till trots är det viktigt för EU att fortsätta
              med samarbete och fördjupade kontakter med Ryssland. Det handlar
              om ett långsiktigt utvecklingssamarbete genom nära handelsrelationer,
              ett rikt kulturutbyte och politiska kontakter. Det är särskilt
              angeläget för oss som är ett grannland till Ryssland vid Östersjön.
            </seg>
            <seg n="2a7b01b6">
              Samtidigt som vi fortsätter vårt utbyte med Ryssland är det viktigt
              att hela tiden tala om vikten av att de mänskliga rättigheterna
              står i centrum. Ryssland diskuterar just nu en ny europeisk säkerhetsarkitektur.
              I denna arkitektur diskuteras vapensystem och hårda frågor. Men
              i denna diskussion försöker Kreml att koppla isär frågorna om
              den mänskliga dimensionen från säkerhetspolitiken. Detta är en
              mycket farlig väg att gå.
            </seg>
            <seg n="f6a3982f">
              Därför är det viktigt att betona att mänskliga rättigheter i
              grunden handlar om värderingar värderingar på vilka även EU med
              sina idéer om fred och frihet bygger. Ska vi fördjupa våra relationer
              med Ryssland bör även de sluta upp bakom dessa värderingar.
            </seg>
            <seg n="4e9f69db">
              Om vi följer alla dessa punkter tror jag att vårt ordförandeskap
              kan bli framgångsrikt, och vi gör Europa lite större och lite
              bättre.
            </seg>
          </u>
          <note n="cbc4f2bc" type="speaker">
            Anf. 100 LENNART SACRÉDEUS (kd):
          </note>
          <u who="lennart_sacredeus_c6ac2c" xml:id="i-34c49eaa8aa1be9c-0" n="34c49eaa">
            <seg n="5747941c"/>
            <seg n="2ef7181c">
              Herr ålderspresident! Jag tycker att det vore viktigt att vårt
              land under det svenska ordförandeskapet drev frågan om att avskaffa
              Europarlamentets flyttcirkus. Vi borde sätta upp detta på dagordningen
              för det svenska ordförandeskapet, och vi borde presentera konstruktiva
              lösningar som för ärendet framåt.
            </seg>
            <seg n="c8e42b9a">
              Herr ålderspresident! När EU:s nya fördrag förhandlades fram
              var det en viktig symbolfråga rörande Europaparlamentet som inte
              löstes, nämligen pendlingen mellan Strasbourg och Bryssel.
            </seg>
            <seg n="2e191725">
              Som Europaparlamentariker var vår nuvarande Europaminister Cecilia
              Malmström pådrivande bakom kravet på ett säte, och menade att
              flyttcirkusen mellan Bryssel och Strasbourg sannolikt skadar Europasamarbetet
              mer än något annat. Därför vore det naturligt att hon som Europaminister
              nu verkar för att frågan kommer ett steg närmare en lösning under
              vårt ordförandeskap det andra halvåret 2009.
            </seg>
            <seg n="c391b622">
              År 2000 uppskattades den årliga kostnaden för pendlingen mellan
              de två städerna till ca 200 miljoner euro, eller i dag drygt 2
              miljarder kronor. Långtradarna som flyttar ledamöternas och tjänstemännens
              dokument utgör naturligtvis en onödig belastning på miljön. Kostnaderna
              handlar dessutom om EU:s och Europaparlamentets anseende bland
              oss medborgare runt om i unionen.
            </seg>
            <seg n="e3d40ef3">
              Det är därför inte så märkligt att den namninsamling som vår
              Europaminister var med om att starta under sin tid som Europaparlamentariker
              till förmån för ett enda säte inbringade över en miljon namnunderskrifter,
              förvisso elektroniskt. Många av dem som skrev på förväntar sig
              nog att vår Europaminister och Sveriges regering nu under ordförandeskapet
              ska fortsätta att driva frågan om ett enda säte. Det vore ett
              förspillt tillfälle för vårt land att inte utnyttja detta ärende
              när vi nu har vårt ordförandeskap. Det kommer kanske inte åter
              förrän om 14 år.
            </seg>
            <seg n="4585cfa7">
              Jag tror inte att det finns någon annan frågeställning som kommer
              upp så ofta när många av oss är ute och talar i Europapolitiska
              sammanhang som detta pendlande mellan två städer Bryssel och Strasbourg.
              Alla brukar i de sammanhangen skaka på huvudena. Otåligheten tilltar.
              Flyttkarusellen kostar som sagt oss skattebetalare över 2 000
              000 000 kronor per år. Den belastar miljön, den är opraktisk och
              den har beklagligtvis ett löjets skimmer över sig.
            </seg>
            <seg n="a4f8129d">
              Vi känner alla till Strasbourgs historiska betydelse. Ändå är
              det inte rimligt att vi har två säten. Det skapar en i sig berättigad
              och förståelig EU-kritik på denna punkt.
            </seg>
            <seg n="aad95cc5">
              Inget hindrar Sveriges regering från att vara kreativ och uppslagsrik.
              Sverige behöver inte rädas att ta upp kontroversiella frågor på
              denna punkt. Tvärtom är ordförandeskapet ett unikt tillfälle att
              själv sätta dagordningen och påverka den långsiktiga utvecklingen.
            </seg>
            <seg n="16a6e233">
              Att föra frågan framåt är inte bara att peka finger till Strasbourg
              om det är det sätet som ska försvinna utan att komma med konstruktiva
              förslag. Ett uppslag när det gäller att bryta dödläget och det
              franska vetot vore att Sverige pekade på alternativ för Strasbourg.
              Det skulle kunna vara att förlägga en europeisk institution, en
              europeisk forskningsenhet eller ett europeiskt lärosäte dit. Ett
              annat alternativ vore att regeringscheferna, trots att det kanske
              inte vore så populärt bland dem, förlade sina toppmöten till denna
              historiska fransk-tyska gränsstad.
            </seg>
            <seg n="d8a14002">
              Jag är övertygad om att denna fråga har ett stort symbolvärde
              även om den inte är den viktigaste Europolitiska frågan på något
              sätt. Svenska folket förväntar sig att vi utnyttjar det ordförandeskap
              vi har i höst för att föra denna fråga framåt.
            </seg>
            <seg n="ae17b680">
              Herr ålderspresident! Jag vill också ta upp frågan om alkoholinförseln
              i ett EU-perspektiv. Den svenska regeringen driver och har ett
              långsiktigt perspektiv att få till stånd lägre införselkvoter
              inom Europeiska unionen. Det första steget vore att gå från dagens
              indikativa gränser till fastslagna gränser mätta i liter och promille
              så att tullen får konkreta redskap att göra beslag.
            </seg>
            <seg n="2ae09e06">
              Gränserna för hur mycket öl, vin och sprit man får föra in i
              Sverige är i dag indikativa. För tullen är detta ohållbart eftersom
              man inte har någon fast gräns för införsel att gå efter. En person
              kan alltså föra in flera års konsumtion av alkohol vid ett enda
              tillfälle. Naturligtvis langas en stor del av denna alkohol sedan
              vidare till Sveriges ungdomar vår framtid. Det vore effektivare
              att stoppa alkoholen redan vid gränsen än att jaga langare runt
              om i vårt land.
            </seg>
            <seg n="78cea075">
              Herr ålderspresident! Jag har ytterligare några småsaker att
              ta upp. En fråga som har varit krävande för en hel del tidningar
              runt om i landet är handläggningen av vårt presstöd, där EU-kommissionens
              långbänk har varit en problematik. Ett sätt att bryta detta dödläge
              skulle vara att man från EU-kommissionens sida förpliktade sig
              att lämna ett besked gentemot ett nationellt parlament och en
              nationell regering inom låt oss säga sex månader. Det ska åtminstone
              vara en tidsgräns. Inom den tiden måste ett besked lämnas om huruvida
              det landets lagstiftning är förenlig med EU-kommissionen och EU-traktaten.
              Om inte EU-kommissionen då har lämnat ett besked skulle i så fall
              det nationella beslutet gälla.
            </seg>
            <seg n="8867182a">
              Herr ålderspresident! Låt mig avsluta med ett upprop som kommer
              från en stads exilborgmästare. Det gäller befolkningen i staden
              Famagusta som ligger i den ockuperade delen av norra Cypern. Man
              vädjar om att få sluta vara en ockuperad stad i exil.
            </seg>
          </u>
          <note type="speaker" n="daf18c4a">
            Anf. 101 SUSANNE EBERSTEIN (s) replik:
          </note>
          <u who="susanne_eberstein_a1dea0" xml:id="i-f68564fce3058d90-0" n="28fea15c" next="i-bd05dbfc4bec676c-0">
            <seg n="53ac9dc9">
              Herr ålderspresident! Om Lennart Sacrédeus hade varit i kammaren
              tidigare under debatten hade han hört att också vi socialdemokrater
              kräver att man ska driva frågan om att parlamentet ska sluta flytta,
              både av ekonomiska skäl och, framför allt, av miljöskäl.
            </seg>
            <seg n="5a9cffba">
              Tänker Kristdemokraterna driva frågan? Ni ingår ju i regeringen.
            </seg>
          </u>
          <note n="19b5d810">
            Anf. 102 LENNART SACRÉDEUS (kd) replik:
          </note>
          <u who="susanne_eberstein_a1dea0" xml:id="i-bd05dbfc4bec676c-0" n="28fea15c" prev="i-f68564fce3058d90-0">
            <seg n="b3f6033d">
              Herr ålderspresident! Jag beklagar om Susanne Eberstein har saknat
              min närvaro under debatten. Jag har inte något säte i EU-nämnden
              eller i utrikesutskottet, men jag uppskattar ändå det stora intresse
              som Susanne Eberstein visar. Förresten uttalas mitt efternamn
              Sacrédeus. Eberstein är väl rätt uttal av ditt efternamn. Jag
              uttrycker min stora glädje över det intresse som visas för mitt
              tal.
            </seg>
            <seg n="456b8aff">
              Det är oerhört bra att Socialdemokraterna tycker att vi ska arbeta
              för ett säte. Cecilia Malmström, vår Europaminister, är om någon
              en person som förkroppsligar denna ståndpunkt. Med en miljon namnunderskrifter
              förvisso elektroniskt, som jag sade, för alla har inte skrivit
              på ett papper finns det enormt mycket råg i ryggen för henne och
              för vårt lands regering att försöka driva detta under vårt ordförandeskap.
            </seg>
          </u>
          <note type="speaker" n="5c9b6100">
            Anf. 103 SUSANNE EBERSTEIN (s) replik:
          </note>
          <u who="susanne_eberstein_a1dea0" xml:id="i-f68564fce3058d90-1" n="28fea15c" next="i-bd05dbfc4bec676c-1">
            <seg n="3a0f8dee">
              Herr ålderspresident! Nu var det inte just Lennart Sacrédeus
              närvaro jag talade om, utan jag menade att också vi socialdemokrater
              vill driva den här frågan. Jag ställde en fråga, men fick inget
              svar. Ni ingår ju i regeringen. Tänker regeringen då med kd driva
              frågan?
            </seg>
            <seg n="44d67967">
              Jag kan också berätta att jag faktiskt heter Eberstein.
            </seg>
          </u>
          <note n="7700edb5">
            Anf. 104 LENNART SACRÉDEUS (kd) replik:
          </note>
          <u who="susanne_eberstein_a1dea0" xml:id="i-bd05dbfc4bec676c-1" n="28fea15c" prev="i-f68564fce3058d90-1">
            <seg n="5cfbf39f">
              Herr ålderspresident! Jag börjar med att säga att mina kunskaper
              i tyska är sådana att jag uttalar namnet enligt tyskt uttal. Men
              då ska jag uttala det enligt ett svenskt uttal och säga Ebersten
              . Men det tyska ordet för sten är stein.
            </seg>
          </u>
          <note type="speaker" n="f3a02f17">
            (SUSANNE EBERSTEIN (s):
          </note>
          <u who="susanne_eberstein_a1dea0" xml:id="i-2c0c5913efdfde66-3" n="28fea15c">
            <seg n="e61079d4">
              Låt mig tydligt tala om vad jag heter, nämligen Susanne Eberstein.)
            </seg>
            <seg n="b69ba1ab">
              Jag är glad att Socialdemokraterna har denna uppfattning vad
              gäller två säten för parlamentet. Det är ingen nyhet för mig att
              Susanne Eberstein säger att ni har denna uppfattning. Det är positivt.
            </seg>
            <seg n="5c5118b6">
              Jag har på olika sätt som enskild ledamot inom alliansen försökt
              aktualisera denna fråga. Det är många med mig som gör det. Det
              kanske handlar om att en enskild ledamot också vill ge en minister
              råg i ryggen att gå vidare med något som denna minister tidigare
              har arbetat så flitigt och otåligt för.
            </seg>
          </u>
          <note type="speaker" n="30255b96">
            Anf. 105 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-6842ebfd79171de8-4" n="fe41ccc2">
            <seg n="4d74ba5a">
              Herr ålderspresident! Alla har vi drömmar om framtiden, oavsett
              ålder och kön. Vi socialdemokrater har en dröm om ett jämställt
              EU. I dag är det inte så.
            </seg>
            <seg n="56b649a9">
              Hälften av EU:s 497 miljoner invånare är kvinnor. Många kvinnor
              upplever inte att de är sedda och representerade.
            </seg>
            <seg n="6065e550">
              När det gäller representation är det mest män, män och åter män,
              som i alltför stor utsträckning representerar folket. Så kan vi
              inte ha det i framtiden om vi vill ha och leva i ett jämställt
              Europa.
            </seg>
            <seg n="48983d51">
              Vi har kommit en bit på väg i Sverige. Vår svenska kommissionär,
              därtill vice ordförande, är kvinna. Men det räcker inte. Vi måste
              nå längre.
            </seg>
            <seg n="06730b28">
              Jag vill ändå här i kammaren passa på att citera den svenska
              kommissionären Margot Wallström:
            </seg>
            <seg n="1f2ca728">
              Vi behövs för ett mer jämställt Europa. För vi lever i ett Europa
              där män väljer män. Drygt hälften av Europas befolkning är kvinnor.
              En av tre parlamentariker är kvinna. Endast åtta kommissionärer
              är kvinnor. Det är inte glastak eller något klistrigt golv som
              hindrar kvinnor. Det är ett tjockt lager av män.
            </seg>
            <seg n="d436b11e">
              Margot Wallström argumenterade vid samma tillfälle för att minst
              två av fyra toppositioner ska besättas av kvinnor efter valet
              till EU-parlamentet. Då ska EU utse en ny talman. I november 2009
              ska en ny kommissionsordförande vara på plats, och om alla länder
              ratificerar Lissabonfördraget ska man också utse en permanent
              ordförande i Europeiska rådet samt en utrikesminister.
            </seg>
            <seg n="5b45c468">
              Margot Wallström sade också: Det är dags att bryta den manliga
              kartellen i EU-sammanhang.
            </seg>
            <seg n="49a6d63e">
              Herr ålderspresident! Så här ser det ut i EU i dag. Det här kan
              vi inte acceptera.
            </seg>
            <seg n="308cf786">
              En annan bild av vardagen handlar om att kvinnor har det väldigt
              olika i sin vardag.
            </seg>
            <seg n="e310f088">
              Jag träffade en heltidsarbetande kvinna med akademisk utbildning,
              make och ett barn från Italien. När hon kom hem från jobbet på
              kvällen hade hon flera timmar med hushållsarbete, bland annat
              matlagning och disk, medan maken kopplade av framför tv:n eller
              lekte med dottern.
            </seg>
            <seg n="867e789e">
              En kvinna i Rumänien berättade för mig att kvinnorna oftast inte
              äger någonting, varken familjens bostad eller familjeföretaget.
              Hon sade: Kyrkan anser att det är mannen som ska vara överhuvud.
              Han ska stå för ägandet. Sedan kan det ofta vara kvinnan i familjen
              som driver familjeföretaget och tjänar pengarna.
            </seg>
            <seg n="178b4a33">
              I ett annat europeiskt land har en ung kvinna, endast 15 år,
              tagit sitt liv. Hon var gravid, och möjligheten till abort fanns
              inte i hennes land. Hon orkade inte leva.
            </seg>
            <seg n="f8b2b0c5">
              En fjärde kvinna berättade om en tjej på 17 år som hade blivit
              våldtagen. Man visste vem förövaren var, men domstolen valde ändå
              att fria. Orsak: Kvinnan hade varit utmanande klädd hon hade tajta
              jeans.
            </seg>
            <seg n="8b78ca1d">
              Så här ser det ut i EU i dag. Men vi kan inte acceptera att vardagen
              ser ut så här för många kvinnor i dagens EU. Vi måste få till
              förändringar.
            </seg>
            <seg n="63b8dca9">
              I det nya fördraget, om det blir ratificerat, kommer jämställdheten
              att bli en rättighet. Då måste vi se till att det inte bara blir
              en överenskommelse på ett papper, utan det måste också märkas
              i de politiska besluten.
            </seg>
            <seg n="514061c1">
              För oss i Sverige handlar det om rätten till arbete, föräldraförsäkring
              och barnomsorg, och det har betytt oerhört mycket för jämställdheten.
              Men det är inget vår nuvarande moderatledda regering kan ta åt
              sig äran för tvärtom. De förändringar som vi nu ser ske handlar
              inte om förbättringar utan snarare om steg tillbaka.
            </seg>
            <seg n="6b02c6d5">
              Det jag har kunnat konstatera under debatten i dag och när EU-minister
              Cecilia Malmström var närvarande och pratade om framtidens Lissabonstrategi,
              som är så oerhört viktig, är att jämställdheten inte nämndes.
            </seg>
            <seg n="c8b6c9f4">
              Herr ålderspresident! Om vi ska få ett jämställt samhälle och
              ett jämställt Europa måste jämställdheten genomsyra hela Lissabonstrategin
              inför framtiden.
            </seg>
          </u>
          <note type="speaker" n="aac5b2e5">
            Anf. 106 HANS WALLMARK (m):
          </note>
          <u who="hans_wallmark_d27c95" xml:id="i-3dbbca931b114290-0" n="e27916dd">
            <seg n="50161dc4">
              Herr ålderspresident! Kära kollega från norra och östra Skåne!
              Kära kolleger i riksdagen! I likhet med alla andra riksdagsledamöter,
              oberoende av block- eller partitillhörighet, är jag stolt över
              att få representera svenska folket i denna lagstiftande församling.
              Även om vi ibland i debatten kanske uttrycker tvivel om varandras
              syften och uppsåt tror jag ändå att vi riksdagsledamöter huvudsakligen
              kan skilja sak från person. Därmed kan vi också erkänna andras
              engagemang, andras lidelser och andras politiska drömmar och visioner.
            </seg>
            <seg n="8d9cd1e8">
              Herr ålderspresident! Trots denna inledande respektfulla hyllning
              till den svenska riksdagen måste jag avslöja att jag är en av
              de ledamöter som nu inför den 7 juni söker ett nytt politiskt
              mandat som i så fall kan tvinga mig att lämna just den riksdag
              som jag hyllade. Det är inte på grund av den politiska diskussionen,
              inte på grund av det politiska klimatet här i kammaren mellan
              ledamöterna, utan därför att Sverige faktiskt har två lagstiftande
              församlingar. Helsingfors är den ena, och Bryssel och Strasbourg
              är den andra.
            </seg>
            <seg n="09f871fa">
              För mig handlar EU-valet om många frågor som vi också känner
              igen från den svenska riksdagen. Rent faktiskt är det så att fler
              och fler av de beslut vi fattar här baseras på beslut och direktiv
              formulerade av Europaparlamentet, kommissionen eller ministerrådet.
            </seg>
            <seg n="a131ded3">
              Gränslösa utmaningar kräver gränslösa åtgärder. När det gäller
              klimatpåverkan är ett land för litet. När det gäller att bekämpa
              kriminella nätverk är ett lands åtgärder otillräckliga. Vi behöver
              varandra. Och de utsatta behöver oss och EU.
            </seg>
            <seg n="767de7d9">
              Herr ålderspresident! I dag har jag varit med då Sveriges Kristna
              Råd fört samtal om vilka krav och önskemål som ska ställas av
              de svenska kyrkorna i samverkan med de europeiska samfunden inför
              det svenska EU-ordförandeskapet.
            </seg>
            <seg n="e431e82a">
              Låt mig peka på några områden som jag för egen del känner stor
              samhörighet med och som jag tycker är viktiga inför både Europavalet
              den 7 juni och det svenska ordförandeskapet.
            </seg>
            <seg n="8949c4f0">
              Det handlar om att vara med och skapa ett samhälle där alla inkluderas
              och där politiken, inte minst nationellt, arbetar mot utslagning,
              diskriminering, våld och förtryck.
            </seg>
            <seg n="276bf067">
              Arbetet mot människohandel är särskilt angeläget. Här har också
              kyrkor och samfund ett stort engagemang. Det handlar om baptister,
              Frälsningsarmén och Caritas som finns runt Östersjön för att förhindra
              att andra människor säljs som en handelsvara. Det handlar också
              om att hjälpa och bistå bokstavligt talat den slagna kvinnan.
              Här behövs mer EU, inte mindre. Här behövs samordnade insatser
              mellan polis och åklagare.
            </seg>
            <seg n="8ddd337a">
              Från Sveriges Kristna Råd framförs också ett starkt önskemål
              om fortsatt utvidgning. Mot Turkiet finns i resten av Europa en
              stor misstänksamhet. Samtidigt tror jag att det är viktigt att
              inse fördelarna för alla boende i Turkiet, minoriteter såväl som
              majoritetsföreträdare, om medlemskapsprocessen fortsätter och
              förhoppningsvis slutar i medlemskap.
            </seg>
            <seg n="cd7c40e0">
              Vi har Kroatien, som man talar om kan bli EU-medlem redan 2011.
              Vi har Island, som nu som en konsekvens av bankkrisen seriöst
              omprövar sitt tidigare nej både till EU-medlemskap och till euroanslutning.
            </seg>
            <seg n="29defb88">
              Herr ålderspresident! Det är en spännande utveckling vi går till
              mötes med både Kroatien och kanske Island som kommande medlemmar
              i närtid.
            </seg>
            <seg n="87605c94">
              Fader Misha i Sveriges Kristna Råd sade: Glöm inte resten av
              Balkan det finns fler länder på Balkan än bara Kroatien. Det är
              alldeles riktigt. Det är därför det är viktigt att vi hela tiden
              håller utvidgningen levande mot resten av Balkan och mot Turkiet,
              och förhoppningsvis i närtid med Island och Kroatien som medlemmar
              av vår gemenskap.
            </seg>
            <seg n="da8a33e3">
              Herr ålderspresident! Mångas tankar i dessa dagar kretsar kring
              den globala krisen och dess konsekvenser. Oavsett om man träffar
              företrädare som arbetar inom eller leder svensk fordonsindustri
              eller det gäller båtbranschen, biokemiföretagen eller andra näringar
              ges likartade beskrivningar. Problemen och utmaningarna är tämligen
              likartade.
            </seg>
            <seg n="0b878e5a">
              Som alliansföreträdare tycker jag att vi kan vara stolta över
              det ansvarstagande som har visats av vår regering, över hur olika
              åtgärder finns med och över hur man försöker forma en anda av
              det förtroende och den tillit som gått förlorad mellan exempelvis
              företag och banksektorn.
            </seg>
            <seg n="0a5f3b3f">
              Regering och riksdag har också behandlat förslag och lagt fram
              förslag om konkreta åtgärder. En global utmaning kräver också
              handling tillsammans med andra.
            </seg>
            <seg n="8b8f0c5f">
              Herr ålderspresident! För oss är det självklart att också använda
              EU och samarbetets mekanismer. Men vi, i alla fall jag, tycker
              att det bör göras på det sätt som välståndet hitintills byggts
              upp i Europa.
            </seg>
            <seg n="6bb54e6b">
              Herr ålderspresident! När det gäller krisbekämpning i Europa
              går vägen inte via protektionism, inte via handelshinder och inte
              via nya statsstöd utan genom arbete, kunskap, innovationer, avregleringar
              och en tydlig lagstiftning.
            </seg>
          </u>
          <note type="speaker" n="9b935b14">
            Anf. 107 CHRISTINA AXELSSON (s):
          </note>
          <u who="christina_axelsson_dbffdb" xml:id="i-8b68233be22e3b84-0" n="4fb0f84d">
            <seg n="2c881c23">
              Herr ålderspresident! Härifrån är det ungefär 500 kilometer till
              Göteborg. Det tar omkring tre timmar att göra den resan om man
              åker bekvämt med X 2000-tåg. Ändå är det många som väljer flyget.
            </seg>
            <seg n="936fc656">
              För mig som bor i södra delen av Helsingforss län, i Huddinge,
              är det bekvämare det går också snabbare att ta tåget till Göteborg
              än att först resa till Arlanda och vara där en timme före avgång
              och sedan flyga till Landvetter för att därifrån ta sig till Göteborgs
              central. Ändå går fortfarande dagligen flera flyg mellan Helsingfors
              och Göteborg. En orsak till det är resan till stationen. Ingenstans
              i Helsingforss innerstad går det att parkera bilen.
            </seg>
            <seg n="e602a920">
              Om alla tåg stannade i Flemingsberg, som är en knutpunkt för
              resor ut i Europa och där det är enkelt att parkera bilen, skulle
              fler välja det sättet att resa. Vissa tåg stannar där, andra inte.
              När man kommer hem vet man inte riktigt om man kan hämta bilen
              där man parkerat den eller inte.
            </seg>
            <seg n="9478d3fb">
              Och tänk om jag kunde resa lika snabbt de 500 kilometer som jag
              åker mellan Helsingfors och Göteborg om jag i stället skulle vilja
              resa till Paris! Då skulle resan ta ungefär tio timmar. Det skulle
              jag gladeligen göra om det bara gick, men se det går inte. I stället
              tar det dubbelt så lång tid. Dessutom kostar det väldigt mycket
              jämfört med priset för en flygbiljett.
            </seg>
            <seg n="5c3e3289">
              Herr ålderspresident! Det skulle vara bättre för miljön och också
              för trafiksäkerheten om fler tog tåget. Naturligtvis minskar då
              antalet olyckor med bil. Därför är det angeläget att järnvägspaketen
              med en harmonisering av både teknik och trafik blir verklighet
              och att alla länder implementerar det som vi i EU-sammanhang så
              länge har diskuterat.
            </seg>
            <seg n="50542f4c">
              Det är också ett gemensamt intresse för samhälle och näringsliv
              att öka företagens möjligheter att överföra godstransporter från
              väg till järnväg, inte minst nu när konsumenternas intresse har
              vaknat och man i större utsträckning frågar om varors klimatpåverkan
              i hela kedjan.
            </seg>
            <seg n="f3c8b359">
              Herr ålderspresident! Som jag tidigare sagt gynnar mer tågåkande
              också trafiksäkerheten. Ju fler som åker tåg, desto färre offer
              blir det i biltrafiken. Detta är en viktig välfärdsfråga.
            </seg>
            <seg n="09160133">
              Vi socialdemokrater har arbetat på att göra trafiken säkrare
              både för dem som reser och för dem som är passagerare. Om alla
              i Sverige och i hela EU använde säkerhetsbälte, var nyktra och
              höll hastigheten skulle antalet olyckor minska betydligt i hela
              unionen.
            </seg>
            <seg n="fc974665">
              Vi har bältespåminnare och även varnare när vi reser för fort,
              men det dröjer när det gäller alkolåsen. Vi har ju ännu inte kommit
              till skott med att förmå biltillverkarna att som standard sätta
              in alkolås. Det arbetade vi med under den tid då vi hade möjligheter
              att delta på ministerrådsmöten. Den infrastrukturminister som
              vi har nu ser dock inte vikten av detta och arbetar faktiskt inte
              för det. Men det skulle vi så gärna önska var fallet just för
              att kunna rädda fler liv.
            </seg>
            <seg n="62be02c4">
              Herr ålderspresident! Även trafikfrågor har arbetstagare. Jag
              blev mäkta förvånad när vi förra gången i EU-nämnden fick en återrapport
              från ett informellt ministermöte med arbetsmarknadsministrarna.
              På det mötet var vår arbetsmarknadsminister Littorin med. En fråga
              som då togs upp gällde de domar som upprört många, bland annat
              fackföreningsrörelsen i Sverige. Jag tänker på Lavalmålet och
              på Viking- och Rüffertmålen.
            </seg>
            <seg n="28c86c76">
              Europafackets representant och också EU-parlamentets representant
              tog upp frågan om arbetstagares rättigheter, men det gjorde inte
              Littorin. Hans statssekreterare sade som svar på en fråga om anledningen
              till det att det inte funnits med på dagordningen och att arbetsmarknadsministern
              därför inte var förberedd.
            </seg>
            <seg n="6c3889d5">
              Jag trodde, käre herr ålderspresident, att alla interpellationsdebatter
              och exempelvis de frågor som vi ställt skulle trigga arbetsmarknadsministern
              att ha argumenttrimningen framför sig så att han kunde diskutera
              frågan varhelst han fanns. Men vi får väl fortsätta att trimma
              honom så att han törs dryfta de här viktiga frågorna i EU-sammanhang
              nästa gång han får chansen. Jag ska inte skälla så mycket på honom.
              Förra fredagen tillhörde han ju utanförskapet. Social exclusion
              kallade statssekreteraren det för när jag frågade vad det betydde.
            </seg>
            <seg n="2e5bf0c5">
              Herr ålderspresident! Jag hoppas verkligen att både arbetsmarknadsministern
              och andra som nu är förkylda snart blir friska så att de kan dela
              den sociala gemenskapen med oss andra och känna sig inkluderade.
            </seg>
          </u>
          <note type="speaker" n="ab847ae4">
            Anf. 108 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-b84471cbf6169b88-5" n="1363e37d">
            <seg n="7026b5b4">
              Herr ålderspresident! Först vill jag säga att det är synd att
              den person som här angrips från talarstolen inte finns i kammaren
              och därmed inte har möjlighet att själv svara. Jag tänker inte
              svara åt arbetsmarknadsministern. Men jag kan informera om att
              den som är intresserad kan läsa de stenografiska uppteckningarna
              från EU-nämnden och då se att det jag säger är korrekt. Jag tror
              inte att det i fredags var någon enda fråga där Socialdemokraterna
              inte krävde att Lavalmålet skulle tas upp detta oavsett rubriken
              på frågan.
            </seg>
            <seg n="d30872cd">
              När jag var kommunalråd jobbade jag i sju år i Regionkommittén
              i Bryssel, och jag kan säga att om man på något sätt vill bli
              parkerad som statist ska man bära sig åt precis så som Socialdemokraterna
              begär, nämligen tjata, tjata och tjata och ta upp frågor i tid
              och otid. Det är precis som i andra sammanhang. Till slut är det
              ingen som lyssnar.
            </seg>
            <seg n="c5121dbe">
              Min fråga till Christina Axelsson är därför: Varför kan ni inte
              inse att arbetssättet gör att man måste uppträda på ett visst
              sätt?
            </seg>
          </u>
          <note type="speaker" n="deba6429">
            Anf. 109 CHRISTINA AXELSSON (s) replik:
          </note>
          <u who="christina_axelsson_dbffdb" xml:id="i-8b68233be22e3b84-1" n="4fb0f84d">
            <seg n="0ded45c6">
              Herr ålderspresident! Jo, Bengt-Anders Johansson, vi inser visst
              att det finns olika sätt att arbeta. Ett sätt i EU-sammanhang
              är faktiskt att väcka frågor. Om man väcker frågor får man dem
              belysta. Men nu är det så att varken vår statsminister, vår arbetsmarknadsminister
              eller någon annan minister EU-ministern sitter för övrigt inte
              kvar här i kammaren och lyssnar på den här intressanta debatten
              har mäktat med att ta upp den här frågan.
            </seg>
            <seg n="0218130a">
              Så länge de inte mäktar med måste vi socialdemokrater säga åt
              dem: Det här är viktigt. Det är viktigt för svenska löntagare,
              för engelska löntagare och för löntagare i hela Europa att man
              tar upp och diskuterar det här.
            </seg>
            <seg n="33fb76e7">
              Varför törs man inte göra det? Det är min fråga till Bengt-Anders
              Johansson.
            </seg>
          </u>
          <note type="speaker" n="6ed79e39">
            Anf. 110 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-b84471cbf6169b88-6" n="1363e37d">
            <seg n="6a6014a5">
              Herr ålderspresident! Jag försäkrar Christina Axelsson att varje
              gång frågan har varit uppe på bordet, när det har varit aktuellt
              att ha en ståndpunkt för att driva frågan, har också de svenska
              företrädarna hävdat den svenska modellen. Så är det, och det vet
              Christina Axelsson. Men hon tycker att det är skojigt att stå
              här och försöka plantera in ett arbetssätt som är fullständigt
              meningslöst. Jag har erfarenhet från förra mandatperioden, inte
              minst från de ansvarsområden där jag huvudsakligen arbetade, att
              socialdemokratiska ministrar gång efter annan satte sig längst
              ut mot väggen. Deras sätt att agera var att bara sätta sig ned,
              säga nej och sedan inte följa upp det. Så fungerar inte det europeiska
              samarbetet.
            </seg>
            <seg n="6191e118">
              Snälla, Christina Axelsson, kan vi inte vara överens att vi ska
              följa spelreglerna? Det är då vi kan påverka.
            </seg>
          </u>
          <note type="speaker" n="44a06eb5">
            Anf. 111 CHRISTINA AXELSSON (s) replik:
          </note>
          <u who="christina_axelsson_dbffdb" xml:id="i-8b68233be22e3b84-2" n="4fb0f84d">
            <seg n="832a5ac3">
              Herr ålderspresident! Det är precis spelreglerna vi följer. Jag
              ska berätta för er som lyssnar att vår statsminister gick med
              på att vi diskuterade de irländska förgiftade grisarna. Det gick
              bra att ta upp det, fast det inte hade stått på någon dagordning
              innan. Men han vill inte själv väcka frågan om att ta upp arbetstagares
              rättigheter. Vi har talat med EU-ministern om detta och sagt:
              Försök att få upp det här på dagordningen. Då säger hon: Nej,
              det går inte, för det är så många andra frågor uppe. Det kan man
              också läsa i protokollen från EU-nämnden.
            </seg>
            <seg n="f8e3d224">
              Försök inte, Bengt-Anders Johansson. Det är så här man arbetar
              om man vill någonting, men den här regeringen vill inte stå upp
              för arbetstagares rättigheter i EU. Det de säger här är en sak,
              men det de säger där nere är någonting helt annat.
            </seg>
          </u>
          <note type="speaker" n="fe9593b8">
            Anf. 112 LIZA-MARIA NORLIN (kd):
          </note>
          <u who="liza-maria_norlin_fbb2be" xml:id="i-afe1989f73357661-0" n="4377eb7a">
            <seg n="d0b67e34">
              Herr ålderspresident! Den globala klimatförändringen är vår tids
              största utmaning och den fråga som Kristdemokraterna prioriterar
              högst inom Europasamarbetet. EU är en av världens rikaste regioner.
              Samtidigt har EU-länderna stått för en stor del av de historiska
              utsläppen av växthusgaser och också skapat klimatproblemet. På
              oss faller därför ett stort ansvar.
            </seg>
            <seg n="4d7fc831">
              Som kristdemokrat är jag tacksam och stolt över de insatser som
              vår Europaparlamentariker Anders Wijkman har gjort genom åren
              när det gäller att forma EU:s klimatpolitik.
            </seg>
            <seg n="0c5cd7bc">
              Vi har medverkat till införandet av EU:s handelssystem för utsläppsrätter.
              Det är ett effektivt system för att uppnå kostnadseffektiva utsläppsminskningar.
              Vi vill utvidga handelssystemet så att det omfattar fler växthusgaser
              och fler sektorer, bland annat transportsektorn. EU:s utsläppshandel
              bör på sikt länkas samman med handelssystem i andra delar av världen,
              som ett steg mot att skapa en global marknad för växthusgaser.
              Det är bra att flyget ska föras in i EU:s utsläppshandel, men
              vi anser att utsläppsrätterna till flygbolagen bör fördelas med
              högre grad av auktionering.
            </seg>
            <seg n="3fb13475">
              Med tanke på den framtida befolkning på 89 miljarder som uppskattningsvis
              kommer att bebo jorden år 2050 bör utsläppen inte överstiga 12
              ton koldioxid per person och år. Utsläppen i EU ligger för närvarande
              på ca 10 ton koldioxid per person och år. Det finns alltså en
              hel del att göra.
            </seg>
            <seg n="b98b748a">
              För att klara den stora utsläppsminskning som EU-länderna behöver
              göra på sikt krävs systematiska insatser redan nu. Det handlar
              inte minst om att använda effektiv och kolsnål teknik vid investeringar
              i energiintensiv verksamhet som byggnader, infrastruktur, industrianläggningar
              inom stål, cement, aluminium, papper och massa.
            </seg>
            <seg n="9197718a">
              Herr ålderspresident! Transportsektorn är det område inom EU
              där utsläppen av växthusgaser ökar snabbast. För oss kristdemokrater
              är givetvis handel, rörlighet över gränserna och utbyte mellan
              människor och länder något positivt. Men dagens transportsystem
              är föråldrat, illa planerat och irrationellt subventionerat.
            </seg>
            <seg n="8cb77c8c">
              EU måste öka insatserna för hållbara transporter. Därför måste
              särskilda korridorer för godstransporter via järnväg skapas. En
              gemensam IT-plattform för köp av tågbiljetter inom EU, oberoende
              av operatör skulle också påverka enskilda personers sätt att resa,
              till fördel för järnvägstrafiken.
            </seg>
            <seg n="2307e56f">
              Utbyggd kollektivtrafik, förnybara bränslen, förbättrad samhällsplanering,
              ekonomiska styrmedel, individuellt ansvarstagande utifrån kunskap,
              samt effektivare användning av IT utgör alla viktiga och kompletterande
              delar i en trafikpolitik som möter upp mot klimatutmaningen.
            </seg>
            <seg n="74ed7a55">
              Inom EU måste vi ta ett helhetsgrepp om krisen i Östersjön.
            </seg>
            <seg n="980ebe59">
              Herr ålderspresident! Näringstillförseln till Östersjön måste
              bemötas med en gemensam samling från Östersjöländernas sida. Utsläpp
              av kväve och fosfor från trafik, avlopp och lantbruk späder på
              problemen med övergödning och döda bottnar i Östersjön. Viktiga
              steg för att motverka övergödningen har tagits i och med alliansens
              beslut om att förbjuda fosfater i tvätt- och diskmedel. Detta
              är en fråga som Kristdemokraterna länge har drivit. Jag välkomnar
              därför regeringens havsmiljöproposition som innehåller olika åtgärder
              för att motverka övergödningen.
            </seg>
            <seg n="c919bf6c">
              Varje år sker hundratals illegala oljeutsläpp. Den tekniska utvecklingen
              har medfört att det är möjligt att märka olja med dna så att det
              går att spåra från vilket fartyg ett oljeutsläpp skett. Det är
              nu dags för bindande regler om märkning av olja som transporteras
              i europeiska vatten. Vi anser att EU bör införa krav på märkning
              av olja som transporteras genom Östersjön. Därigenom kan man spåra
              det fartyg som gjort sig skyldigt till oljeutsläpp. Kristdemokraterna
              kräver dessutom att bötesbeloppen ska höjas för dem som är ansvariga
              för utsläppen.
            </seg>
            <seg n="f6f3a868">
              När ett utsläpp skett är det viktigt att snabbt kunna samla alla
              befintliga resurser för att hindra oljans spridning och för att
              sanera de drabbade kusterna. Vi måste se till att den överenskommelse
              som finns om att alla fartyg ska kunna lämna spillolja gratis
              i alla Östersjöns hamnar efterlevs.
            </seg>
            <seg n="064d0dbc">
              Till sist, herr ålderspresident! Med Kristdemokraternas politik
              höjs en stark röst i EU för att kommande generationer ska kunna
              leva i ett stabilt klimat med en ren och trygg miljö.
            </seg>
          </u>
          <note type="speaker" n="62a4d703">
            Anf. 113 CARINA HÄGG (s):
          </note>
          <u who="carina_hagg_fe9c1b" xml:id="i-919659988078592c-0" n="31f188d4" next="i-14a71767872cfe79-0">
            <seg n="d9ded719">
              Herr ålderspresident! I dag har Socialdemokraterna i utrikesutskottet
              arrangerat ett seminarium om SRHR-frågor under ordförandeskapet.
              Vi har också presenterat ett pm om politik för sexuell och reproduktiv
              hälsa under EU-året 2009. Jag tror att det är viktigt att ta itu
              med dessa frågor och diskutera dem under EU-året i debatter här
              och i kommande EU-debatter i kammaren för att kunna påverka regeringen
              att driva de här frågorna och sätta dem på den politiska dagordningen.
            </seg>
            <seg n="ba75c876">
              Jag ska inte fördjupa mig ytterligare i det men vill understryka
              att det här är frågor som vi mycket tydligt har lyft fram inte
              minst under dagen.
            </seg>
            <seg n="0ecc225d">
              För att kvinnorna ska få ökad makt över sig själva och kunna
              göra egna livsval måste man förändra de förhållanden som många
              kvinnor också utanför Europa lever under. EU är den största biståndsgivaren.
              Många kvinnor lever under fattiga förhållanden och många gånger
              under flera former av förtryck och våldsamheter. Vi vet att den
              ekonomiska krisen kan drabba dessa kvinnor extra hårt.
            </seg>
            <seg n="69d59a53">
              Globaliseringen, som vi ofta talar om med rätta, har bidragit
              till att det har blivit både bättre och sämre för människor i
              utvecklingsländerna. När multinationella bolag började etablera
              sig i u-länderna gjorde de det inte av välvilja, men ändå har
              en del människor som lever under svåra förhållanden kanske flyttat
              fram sina möjligheter att få sin egen försörjning, vilket är viktigt.
            </seg>
            <seg n="cb1d3faf">
              Kvinnor och män har fått jobba under omänskliga arbetsvillkor,
              men utvecklingen mot en mer globaliserad värld har med tiden påverkat
              hur människor ser sig själva och hur världen ser på de mänskliga
              rättigheterna.
            </seg>
            <seg n="36f3b25e">
              Den ökande medvetenheten, som globaliseringen bidragit till,
              har gjort att frågor som tidigare enbart förknippades med den
              egna staten nu också involverar företagen. Det gör att vi ytterligare
              måste diskutera företagens ansvar, hur man ska kunna använda mikrolån
              och hur man ska kunna bygga upp rörelser utifrån vilka också kvinnor
              har möjlighet att skapa sig en försörjning. Företagsformerna som
              kallas socialt företagande tror jag är någonting som vi måste
              lyfta fram, för de har betydelse för kvinnors möjligheter att
              hantera de frågor som vi har diskuterat i dag på det socialdemokratiska
              seminariet.
            </seg>
            <seg n="11229355">
              Jag kommer att fortsätta att ta upp de här frågorna längre fram.
              Men för tids vinnande och av omtanke om dem som har hemresor framför
              sig avslutar jag här och tackar för en mycket intressant debatt.
            </seg>
          </u>
          <note n="5ff008b1">
            Överläggningen var härmed avslutad.
          </note>
          <note n="8fca3d2f">
            4 § Anmälan om fördröjda svar på interpellationer
          </note>
          <note n="655f6ab3">
            Till riksdagen hade inkommit följande skrivelser:
          </note>
          <note n="cb07b695">
            Interpellation 2008/09:359
          </note>
          <note n="9a0dda15">
            Interpellation 2008/09:359 Tibet
          </note>
          <note n="05122cd0">
            Interpellationen kommer att besvaras fredagen den 3 april 2009.
          </note>
          <u who="carina_hagg_fe9c1b" xml:id="i-14a71767872cfe79-0" n="31f188d4" prev="i-919659988078592c-0">
            <seg n="28e99cdf">
              Skälet till dröjsmålet är utlandsresor.
            </seg>
            <seg n="5a54fb6d">
              Inga Eriksson Fogh
            </seg>
            <seg n="5a19c3ec">
              Skälet till dröjsmålet är nationella samt utrikes resor.
            </seg>
          </u>
          <note n="cca8e1ee">
            Interpellation 2008/09:368
          </note>
          <note n="505d9bcb">
            Interpellation 2008/09:368 Miljöbilspremien
          </note>
          <note n="60490a13">
            Interpellationen kommer att besvaras tisdagen den 21 april 2009.
          </note>
          <note n="ceca9d88">
            Fredrik Ahlén
          </note>
          <note n="c9d0b8e9">
            5 § Hänvisning av ärenden till utskott
          </note>
          <note n="4bfd0975">
            Föredrogs och hänvisades
          </note>
          <note n="aea6c1f8">
            6 § Ändring i körkortslagen
          </note>
          <note n="ab1ecb76">
            Föredrogs
          </note>
          <note n="34a7b599">
            Tjänstgörande ålderspresidenten konstaterade att ingen talare
            var anmäld.
          </note>
          <note n="18f19e65">
            7 § Nyemission i SAS AB
          </note>
          <note n="ab1ecb76">
            Föredrogs
          </note>
          <note type="speaker" n="82b74aa3">
            Anf. 114 PER BOLUND (mp):
          </note>
          <u who="per_bolund_0a9708" xml:id="i-a76d4093d9c34356-0" n="2597416f">
            <seg n="691624f0">
              Herr ålderspresident! Jag vill börja med att yrka bifall till
              Miljöpartiets reservation.
            </seg>
            <seg n="658aa7ca">
              Det här ärendet handlar om att svenska staten tillsammans med
              övriga aktieägare i SAS ska gå in med sammanlagt 6 miljarder kronor
              i en extra nyemission. Anledningen till detta är att SAS har hamnat
              i en ekonomisk kris som har orsakats av dålig effektivitet i bolaget
              i kombination med sjunkande efterfrågan på flygresor, mycket på
              grund av den ekonomiska kris som nu råder i världen.
            </seg>
            <seg n="170688c8">
              Det är intressant att följa det här ärendet bakåt i tiden. Före
              valet lovade de nuvarande regeringspartierna att SAS skulle säljas.
              Men när den nya regeringen sedan kom till makten och propositionen
              om försäljning av vissa statliga bolag kom till riksdagen var
              regeringen inte längre beredd att sälja SAS. Resultatet blev att
              i den omröstningen var det bara Miljöpartiet som stod fast vid
              att SAS skulle säljas.
            </seg>
            <seg n="f3b56a27">
              Man kan konstatera nu i efterhand att en försäljning av SAS vid
              det tillfället, när det var en blomstrande ekonomisk högkonjunktur,
              hade kunnat ge ett stort ekonomiskt tillskott till statskassan.
              Det var tyvärr en chans som man inte tog. I stället står vi här
              bara drygt ett år senare och ska ta ställning till ett förslag
              om att i stället betala ytterligare 1,3 miljarder kronor, bara
              för att förhindra att bolaget går i konkurs eller omstruktureras.
            </seg>
            <seg n="65e8918e">
              Hur man än ser på den här frågan kan man konstatera att regeringen
              har hanterat SAS-ärendet mycket ansvarslöst. I stället för att
              sälja SAS när man hade chansen att få in ett flertal miljarder
              valde man att vänta och tvingas nu i stället gå in med nya pengar.
              I stället för en miljardvinst har regeringens agerande gett skattebetalarna
              en miljardförlust.
            </seg>
            <seg n="7b4a2e34">
              I början av förra seklet brukade man säga att varje bortslösad
              skattekrona är en stöld från folket. Och jag tycker att vi som
              politiker alltid bör minnas att vår uppgift är att vara ytterst
              försiktiga och varsamma med hur vi använder skattebetalarnas pengar.
              Därför är det också viktigt att vi inte låter staten ta på sig
              för stora affärsrisker, om det inte finns väldigt starka skäl
              för detta.
            </seg>
            <seg n="7d080b79">
              Den affärsplan som SAS har presenterat för att anpassa verksamheten
              till lägre efterfrågan säger många bedömare medför stora ekonomiska
              risker för aktieägarna. Det är alltså långtifrån säkert att SAS
              besparingsplaner kommer att lyckas. Risken finns därför att vi
              kommer att stå här om några år igen med ett SAS som fortfarande
              är i ekonomisk kris men med 1,3 miljarder kronor mindre i statskassan.
              Det är också viktigt att påminna sig om att SAS tidigare har presenterat
              liknande effektiviseringsplaner men att de då har misslyckats.
              Det finns med andra ord inga som helst garantier för att de miljarder
              som ägarna nu går in med i SAS, varav Sveriges skattebetalare
              ska stå för 1,3 miljarder kronor, kommer att rädda bolaget.
            </seg>
            <seg n="f46a1a06">
              Man kan också se att SAS totala börsvärde i dag uppskattas till
              ungefär 4 miljarder kronor, medan ägarna i den här emissionen
              går in med hela 6 miljarder kronor i ett räddningspaket. Enbart
              krisstödet ligger alltså 50 procent över bolagets totala värde.
              Jag måste säga att det är tveksamt, för att uttrycka sig milt,
              om vi någonsin kommer att få tillbaka de pengar som vi nu ska
              pumpa in i bolaget för att inte nämna tidigare investeringar som
              har gjorts i SAS under årens lopp.
            </seg>
            <seg n="3c0136dd">
              Herr ålderspresident! Det statliga ägandet av bolag har också
              en ideologisk dimension. Från Miljöpartiets sida kan vi inte se
              någon rimlig anledning för staten att äga ett flygbolag. Flygtransporter
              sker i dag på en helt avreglerad marknad. Och lika lite som det
              finns anledning för staten att köra bussar finns det någon anledning
              för staten att köra flygplan, som vi ser det.
            </seg>
            <seg n="0f12c271">
              Om staten avslutade sitt ägande i SAS skulle privata flygbolag
              kunna ta över verksamheten utan att flygverksamheten skulle förändras
              det minsta. Då skulle de resurser som i dag ligger fastlåsta i
              SAS kunna användas till betydligt bättre ändamål i statsbudgeten,
              exempelvis till utbyggnad av järnvägsspår eller stöd till förnybar
              energi, som också ger en positiv klimateffekt.
            </seg>
            <seg n="2e1d9038">
              Det finns inte heller några regionalpolitiska skäl att behålla
              SAS i statlig ägo. Den trafik som betraktas som regionalpolitiskt
              motiverad handlas i dag upp av Rikstrafiken och är alltså inte
              kopplad till SAS utbud. För att ta hand om de regionalpolitiskt
              viktiga flygtransporterna har vi ett annat system som ligger skilt
              från SAS.
            </seg>
            <seg n="bc4ea7b9">
              Jag trodde tidigare att Miljöpartiet och regeringspartierna var
              överens om att statligt företagsägande främst skulle vara motiverat
              när företagen fyller samhällsviktiga funktioner och utför uppdrag
              som inte kan utföras av privata aktörer. Därför är det minst sagt
              förvånande att regeringspartierna nu utan tvekan ställer sig bakom
              ett förslag om att inte bara ha kvar ägandet i SAS utan dessutom
              gå in med ytterligare skattemedel i bolaget. I stället för att
              avveckla väljer man att fördjupa sitt engagemang i ett bolag vars
              uppgifter precis lika gärna kan utföras av privata och strikt
              kommersiella aktörer.
            </seg>
            <seg n="a2f0e824">
              Herr ålderspresident! När det gäller ett sådant här beslut som
              rör flygets framtid bör man också diskutera flygets miljöeffekter.
              Flygresorna står i dag enligt beräkningar för 1020 procent av
              de totala utsläppen som den svenska befolkningen orsakar varje
              år. Dessutom växer flygets utsläpp snabbt. Även om vi just nu
              ser en avmattning till följd av den ekonomiska krisen, har flygresandet
              under de senaste decennierna ökat med ungefär 5 procent per år,
              vilket är en fördubbling av flygandet totalt sett under en 15-årsperiod.
            </seg>
            <seg n="d97e53ba">
              Även om flygets energianvändning och utsläpp minskar något på
              grund av bränslesnålare flygplan, högre beläggning, bättre organisation
              av flygtrafiken med mera, kan alla dessa faktorer samlat bara
              motverka en mindre del av det ökande flygresandet. Räknar man
              samman alltihop innebär det att flygets utsläpp fördubblas ungefär
              vart 25:e år med den trend vi sett tidigare. Det säger sig självt
              att detta inte är förenligt med en hållbar utveckling. Att i dag,
              med de kunskaper som vi har om hur allvarliga effekter klimatförändringar
              kan få, gå in med direkta statliga stöd till en miljöskadlig verksamhet
              som flyget tycker vi är direkt oansvarigt.
            </seg>
            <seg n="18116425">
              Vi ser också att Sveriges stöd till den inhemska flygindustrin
              riskerar att tvinga andra stater som har egna flygbolag att följa
              efter. Den totala effekten riskerar då att bli att det globala
              flyget med hjälp av omfattande statsstöd kan upprätthålla och
              bibehålla en omotiverat stor flygtrafik och därmed fortsatt växande
              klimatskador.
            </seg>
            <seg n="cdbe8676">
              Herr ålderspresident! Från Miljöpartiets sida har vi svårt att
              se någon samhällspolitisk nytta med att staten äger flygbolag.
              När flygverksamheten var ung och det var monopol, åtminstone på
              inrikesflyget, kunde det finnas anledning att ha ett statligt
              ägande. Men som jag varit inne på är flygtrafiken i dag fullt
              ut konkurrensutsatt. Vi anser att det statliga ägandet i dag snarare
              fungerar som en hämsko när det gäller att reglera och ställa hårdare
              miljökrav på flygtrafiken än gynnar verksamheten.
            </seg>
            <seg n="111f3b4e">
              Vi anser inte heller att det finns några synnerliga skäl för
              staten att hålla ett flygbolag under armarna som man nu föreslår.
              Det vi behöver investera i är inte ett bibehållet flygande utan
              förnybar energi, hållbar transportinfrastruktur och energieffektivisering
              framför allt.
            </seg>
            <seg n="9e0273ee">
              Miljöpartiet står fast vid att den ansvarsfulla politiken är
              att sälja SAS och låta rent kommersiella aktörer sköta flygtrafiken.
            </seg>
            <seg n="667eaee2">
              Vi yrkar därför avslag på regeringens förslag om att delta i
              nyemissionen i SAS AB.
            </seg>
          </u>
          <note n="df57df22">
            I detta anförande instämde Lage Rahm (mp).
          </note>
          <note type="speaker" n="18f1a3d2">
            Anf. 115 GÖRAN PETTERSSON (m):
          </note>
          <u who="goran_pettersson_9f8537" xml:id="i-5c017264dd64f599-0" n="adb3336c">
            <seg n="af76de57">
              Herr ålderspresident! Jag yrkar bifall till utskottets förslag
              och avslag på motionen. Jag tror dock att mycket av det Per Bolund
              har framfört från talarstolen kommer att leva kvar. Om Per Bolund
              följer riksdagen under en lång tid kommer han troligen en dag
              att kunna säga: Vad var det jag sade för ett antal år sedan!
            </seg>
            <seg n="527d3e01">
              Men i dag, Per Bolund, kommer du att få vara med om att förlora
              en votering. Mot Miljöpartiets motion står nämligen en helt formidabel
              koalition. Jag trodde inte att jag skulle stå i talarstolen och
              representera allt ifrån Vänsterpartiet till Moderaternas högerflank,
              men så är det.
            </seg>
            <seg n="2e4e9528">
              Det räcker inte bara med denna formidabla koalition, Per Bolund.
              Utanför denna kammare har två nordiska regeringar, den norska
              och den danska, kommit fram till samma slutsats just i detta skede
              och just i denna nyemission.
            </seg>
            <seg n="6cf3e4a8">
              Man skulle kunna tro att det bara är vi politiker som gillar
              att äga flygbolag för att det är extra spännande med all teknik
              och sådant. Men tittar man på de privata ägarna, som antagligen
              gör andra värderingar, kan man konstatera att Knut och Alice Wallenbergs
              stiftelse som de flesta antagligen betecknar som urtypen för kapitalism
              också tänker satsa friska pengar i denna nyemission.
            </seg>
            <seg n="9cb8d32a">
              Som jag sade, mycket är säkert korrekt i det resonemang som Per
              Bolund förde, men nu är vi i den situation vi är när det gäller
              nyemissionen. Regeringens och majoritetens bedömning är att detta
              är det sätt på vilket vi bäst tar till vara skattebetalarnas intresse.
              Här och nu och med det finansiella läge vi har är det genom att
              gå med i denna nyemission som vi på bästa sätt säkerställer skattebetalarnas
              intresse.
            </seg>
            <seg n="bb9bfde2">
              Det är både en politisk värdering och en affärsmässig bedömning.
              Olika parter som har gjort bedömningar ur helt olika perspektiv
              har kommit till samma slutsats.
            </seg>
            <seg n="b8ecc1fe">
              Det går alltid i efterhand att säga vad man skulle ha gjort tidigare.
              Det är helt klart att om man, som Per Bolund framförde, hade sålt
              ett antal statliga innehav när aktiemarknaden stod på topp hade
              det varit en bra affär. Men minns man debatterna här i kammaren
              var det inte precis något skrik efter att vi skulle sälja mer
              än vi gjorde.
            </seg>
            <seg n="63edbbb6">
              Är man ägare får man ta risker, och det har vi väl delvis gjort
              i det här fallet.
            </seg>
          </u>
          <note n="5ff008b1">
            Överläggningen var härmed avslutad.
          </note>
          <note n="077c362a">
            8 § Beslut om ärenden som slutdebatterats den 11 mars
          </note>
          <note n="896ffbac">
            Punkt 1
          </note>
          <note n="36c9dca9">
            Punkt 2
          </note>
          <note n="341e1e96">
            Punkt 3
          </note>
          <note n="16eaf397">
            Punkterna 47
          </note>
          <note n="fdb0bccb">
            9 § Beslut om ärenden som slutdebatterats vid dagens sammanträde
          </note>
          <note n="896ffbac">
            Punkt 1
          </note>
          <note n="36c9dca9">
            Punkt 2
          </note>
          <note n="3f8fb024">
            10 § Ändringar i lagen om elcertifikat tilldelningsprinciper
            och förhandsbesked
          </note>
          <note n="ab1ecb76">
            Föredrogs
          </note>
          <note type="speaker" n="a3414972">
            Anf. 116 RENÉE JERYD (s):
          </note>
          <u who="renee_jeryd_561a6b" xml:id="i-2fa92489c5312303-0" n="0ef9f233">
            <seg n="c2bf708e">
              Herr ålderspresident! En snabb minskning av växthusgaserna är
              nödvändig. Det krävs en omställning från fossila bränslen till
              förnybar energi. Hoppet står bland annat till en snabb exploatering
              av sol-, vind- och vågenergi samt biobränslen av olika slag. Inom
              vissa områden är omställningen i full gång, inom andra skymtar
              de runt hörnet. För att de ska kunna blomma ut fullständigt krävs
              politiskt initiativ.
            </seg>
            <seg n="a179dd13">
              Vi politiker måste agera nu utan att egentligen veta några svar
              och utan att veta vad det kommer att kosta. Klimatförändringarna
              kan vara trampolinen in i det hållbara samhället.
            </seg>
            <seg n="7fd40910">
              Jag säger som vår miljöminister: Klimatpolitik ska kännas i hjärtat
              och i plånboken.
            </seg>
            <seg n="defce37e">
              Vi politiker måste våga väga våra beslut mot effekter på klimatet,
              ekosystemen och befolkningstillväxten.
            </seg>
            <seg n="2e731b37">
              Att fasa ut de fossila bränslena är i dag ett måste för oss.
            </seg>
            <seg n="d9171424">
              Forskning när det gäller omställningen till ett hållbart samhälle
              ska kombineras med ekonomiska styrmedel, politiska incitament
              och skatter. Ekonomiska styrmedel och politiska incitament handlar
              bland annat om elcertifikatssystemet.
            </seg>
            <seg n="b9e3b237">
              Med tanke på våra barn och barnbarn får vi i dag inte skylla
              på finanskrisen att vi blir handlingsförlamade när det gäller
              den hållbara utvecklingen. Vi har redan gjort mycket, vi gör mycket,
              men framför allt vill vi och kan vi göra ännu mer i dessa frågor.
            </seg>
            <seg n="85bbedf9">
              Vår miljöminister har även sagt följande: Finanskris, klimatkris
              och lågkonjunktur ska övervinnas genom att de hanteras tillsammans.
            </seg>
            <seg n="347fc822">
              Klimatfrågan är nyckeln till politisk framgång. Det behövs en
              balanserad dialog mellan oss politiker och alla aktörer inom energi-
              och miljöområdet.
            </seg>
            <seg n="9159a6f9">
              Vi måste snart börja bygga vårt samhälle smartare och inte låsa
              fast oss i ändliga resurser. Med rätt signaler och systematiska
              strategier kan Sverige förbättras till ett långsiktigt hållbart
              och miljömässigt effektivt samhälle.
            </seg>
            <seg n="c8cc837a">
              Många krafter i Sverige har talat om och talar fortfarande om
              att det är marknaden som ska styra omställningen från det fossila
              till det förnybara.
            </seg>
            <seg n="30244f05">
              När elcertifikatssystemet infördes var många röster däremot.
              Liknande resonemang förs när det gäller den så kallade Klimp:en.
              Vi socialdemokrater tror både på elcertifikat och på Klimp. Det
              kanske är så att de som bryr sig minst om klimatet är de som kramar
              marknaden mest.
            </seg>
            <seg n="d3dbe01c">
              Genom att stödja elproduktionen från förnybara energikällor kan
              vi trygga jobben i Sverige. För oss socialdemokrater är frågan
              om trygga jobb den övergripande frågan. Trygga jobb får vi genom
              en trygg energiförsörjning. Det är jobben som gäller för oss socialdemokrater.
              Trygg energiförsörjning med förnybara energikällor kommer att
              skapa jobb gröna jobb.
            </seg>
            <seg n="1491692a">
              Herr ålderspresident! Det finns alltså en koppling mellan klimatpolitik
              och elcertifikatssystemet. En höjning av ambitionsnivån kommer
              att medföra gröna jobb. Potentialen i modern miljövänlig teknik
              och i förnybar energi är oerhört stor.
            </seg>
            <seg n="d8de3a23">
              Allt talar som sagt för en snabb tillväxt av både lokala och
              globala marknader för vind-, sol- och vågenergi samt biobränslen
              av olika slag. Det skapar bästa tänkbara förutsättningar för mer
              jobb gröna jobb.
            </seg>
            <seg n="42d009f6">
              En höjning av ambitionsnivån i elcertifikatssystemet är alltså
              bra inte enbart för klimatet utan även för jobben. Därför yrkar
              jag bifall till reservation 3.
            </seg>
            <seg n="fe38c357">
              Herr ålderspresident! I urminnes tider har vi människor sökt
              oss till vatten, bland annat för att bo men även för att få vår
              föda och på senare tid för rekreation.
            </seg>
            <seg n="c6be0913">
              Till slut lärde vi oss inte enbart att tämja de vilda djuren
              utan även att tämja vattnet. Vår välfärd i Sverige bygger till
              stor del på att vi har tämjt små och stora vattendrag. Runt om
              i landet har jobben säkrats just för att man har använt lokal
              vattenkraft. Vattenkraft är en av de viktigaste förnybara energikällorna.
              Vattenkraften bidrar till en säker elproduktion, inte enbart för
              industrin utan även för oss elkonsumenter. Vattenkraften ger oss
              tillgång till el till rimliga priser, och det är därför som vi
              socialdemokrater vill att den småskaliga vattenkraften inom begränsade
              ramar ska stödjas av elcertifikatet.
            </seg>
            <seg n="eaf6a67e">
              Jag har tyvärr tappat sista delen av mitt manus. Men jag yrkar
              bifall till reservation 4.
            </seg>
          </u>
          <note type="speaker" n="4f4faf57">
            Anf. 117 KENT PERSSON (v):
          </note>
          <u who="kent_persson_3230c6" xml:id="i-0c937eb0ff59a89b-0" n="43da2020">
            <seg n="2d29e990">
              Herr ålderspresident! Jag blev förvånad över att se herr ålderspresident
              här, men det är trevligt. Det känns lite hedrande, måste jag också
              säga.
            </seg>
            <seg n="28428683">
              Vi står i dag inför en finansiell kris, en energikris och en
              klimatkris. Dessa tre kriser samverkar med varandra. Egentligen
              har de samma utgångspunkt överanvändning av ändliga resurser.
              Men vi måste också se att det finns en möjlighet och en utmaning
              för oss i detta. Vi har en möjlighet att lösa detta om vi vidtar
              åtgärder som stimulerar förnybar teknik och förnybar energi.
            </seg>
            <seg n="9e1be97f">
              In ska sol, vind och vatten, och ut ska uran, kol och olja samt
              gas. Först då kan vi bygga ett hållbart samhälle som bygger på
              vad jordens resurser kan fördela till mänskligheten. Det ska ske
              på ett socialt sätt som tar hänsyn till världens befolkning.
            </seg>
            <seg n="74a38d35">
              Klimatfrågan är vår tids ödesfråga. Vi vet att om temperaturen
              fortsätter att stiga i samma takt som nu kommer det att leda till
              allvarliga konsekvenser för livet på jorden.
            </seg>
            <seg n="969a8baf">
              Det finns flera rapporter som visar att det kanske till och med
              går snabbare än vad vi förutsåg för bara ett år sedan. Det är
              allvarligt i sig. Men vi har kunskapen och möjligheten att göra
              det.
            </seg>
            <seg n="85285201">
              Det är länder som Sverige som har resurser att ställa om och
              dessutom släpper ut mer per capita som främst behöver vidta åtgärder
              för att minska sina utsläpp.
            </seg>
            <seg n="765cad18">
              Genom att vara ledande i arbetet med att bryta beroendet av fossila
              bränslen kan Sverige fungera som ett föredöme för andra. Jag tror
              att det är väldigt viktigt att ta den stafettpinnen inför ordförandeskapet
              i EU.
            </seg>
            <seg n="02727893">
              De pågående klimatförändringarna är, som jag sade tidigare, inte
              bara ett hot utan också en möjlighet och en utmaning för att skapa
              nya arbetstillfällen i Sverige genom investeringar i det svenska
              energisystemet.
            </seg>
            <seg n="b8ec6a5a">
              Sverige behöver en god tillgång till el till konkurrenskraftiga
              priser. Det är inte minst av stor betydelse för sysselsättningen
              i den svenska elintensiva industrin.
            </seg>
            <seg n="f3bb732a">
              Investeringar i den svenska förnybara elproduktionen bidrar till
              att hålla sysselsättningen uppe i det svåra ekonomiska läge som
              landet befinner sig i.
            </seg>
            <seg n="25a7aa69">
              Svensk Vindenergi har nyligen kommit ut med en rapport som visar
              att vindkraftsutbyggnaden kan skapa närmare 12 000 nya årsarbeten
              i Sverige år 2020 med de utbyggnadsplaner som finns i dag. Det
              är väldigt bra. Därför är det viktigt för Vänsterpartiet att investeringar
              i det svenska energisystemet ska bidra till att underlätta miljö-
              och klimatomställningen. Men det behövs också olika styrmedel
              för att underlätta omställningen.
            </seg>
            <seg n="4760cef5">
              En satsning på den förnybara elproduktionen i form av vindkraft,
              bioenergi och solkraft är en viktig del av omställningen till
              ett hållbart samhälle. Det ger positiva effekter inte bara på
              klimatet utan även för nya arbetstillfällen i Sverige.
            </seg>
            <seg n="ebe0973c">
              Det behövs därför en politik som tryggar den svenska tillgången
              till el och upprätthåller effekten i energisystemet.
            </seg>
            <seg n="6b922f92">
              Vänsterpartiets utgångspunkt är att Sverige har goda förutsättningar
              att klara detta. Redan utan ytterligare åtgärder visar flera prognoser
              att vi kommer att ha ett mycket kraftigt elöverskott i Sverige
              under de kommande 30 åren 20 terawattimmar 2015, 18 terawattimmar
              2020 och ända upp till 2530 terawattimmar till år 2025. Det är
              bra. Vi ska ha ett överskott av el. Genom det har vi också möjligheter
              att minska importen av till exempel dansk kolkraft på den nordiska
              elmarknaden. Vi kan på det sättet minska utsläppen och förhoppningsvis
              också pressa elpriserna. Därför bör den förnybara elproduktionen
              byggas ut ytterligare. Målet bör vara att minst 30 terawattimmar
              ska komma från förnybara källor år 2020. Det innebär också att
              vi behöver ha ett styrmedel som underlättar förnybar elproduktion.
              Här kommer elcertifikaten in som ett viktigt medel.
            </seg>
            <seg n="5909ce23">
              Herr ålderspresident! Vi ska komma ihåg att när vi introducerade
              elcertifikaten en gång på 90-talet skapades de för att stimulera
              förnybar el för att ge möjlighet att fasa ut kärnkraften så att
              inte elbrist skulle uppstå. Det är viktigt att komma ihåg det.
            </seg>
            <seg n="6438678b">
              Riksdagen bör mot den bakgrunden uppdra åt regeringen att snarast
              återkomma med förslag på hur elcertifikatssystemet ska utformas
              för att vi ska nå minst 30 terawattimmar förnybar el till 2020.
            </seg>
            <seg n="462291e5">
              Därmed yrkar jag bifall till reservation 3. Vänsterpartiet har
              ytterligare motioner och reservationer i det här betänkandet.
              Jag kommer inte att yrka bifall till dem här. Jag står däremot
              bakom dem. Men jag tänker använda resterande två minuter till
              att prata lite grann om dem.
            </seg>
            <seg n="ca35ea38">
              Vi anser att den småskaliga vattenkraften bör fasas ut ur elcertifikatssystemet.
              Vi stod bakom det beslutet 2006 och står fast vid det. Den småskaliga
              vattenkraften bidrar ytterst marginellt till att trygga elförsörjningen
              i Sverige. Mot den står andra intressen i form av rekreation,
              sportfiske och så vidare som betyder väldigt mycket, inte minst
              i landsbygdskommunerna.
            </seg>
            <seg n="49d6e6ea">
              Däremot är vi för ytterligare investeringar i befintliga vattenkraftverk.
              Det kan göras effekthöjningar, det kan behöva rensas upp i strömfåror.
              Det ska inte råda något missförstånd därom.
            </seg>
            <seg n="678a744f">
              När det gäller torven vill vi avvakta den utredning som i dag
              sitter och som kommer med förslag. Först då kommer vi att ta ställning
              till torvens framtid, om den bör finnas med och hur den ska hanteras.
            </seg>
            <seg n="a0792b32">
              Jag vill också belysa frågan om en internationell elcertifikatsmarknad.
              Som det är i dag kan vi konstatera att elmarknaden i Europa inte
              fungerar på ett bra sätt i konkurrenshänseende. Det finns många
              problem med den, inte minst samägande av distribution och produktion.
              Det finns olika styrsystem. Det finns olika subventioner i de
              olika länderna. Det är klart att det i perspektiv av det blir
              väldigt svårt att få en fungerande elmarknad. Vi har från vårt
              håll tryckt på och tyckt att det är viktigt att vi åtminstone
              börjar här i Norden för att få en fungerande elmarknad och en
              gemensam elcertifikatsmarknad.
            </seg>
            <seg n="36c6a365">
              Jag konstaterar att utskottet i sitt betänkande egentligen inte
              har någon annan uppfattning, men man vill inte gå så långt som
              att ge regeringen ett tillkännagivande om att det är viktigt att
              jobba för att få en fungerande elmarknad. Det är synd. Ska vi
              börja någonstans för att få en fungerande elmarknad med elcertifikaten
              är det här i Norden. Här har vi också möjligheterna.
            </seg>
          </u>
          <note type="speaker" n="c9dba081">
            Anf. 118 PER BOLUND (mp):
          </note>
          <u who="per_bolund_0a9708" xml:id="i-a76d4093d9c34356-1" n="2597416f">
            <seg n="9cabc412">
              Herr ålderspresident! Ökad produktion av förnybar el från vind,
              biomassa och andra förnybara energikällor är en väldigt viktig
              nyckel för att minska beroendet av klimat- och miljödålig elproduktion
              i vårt land och runt om i världen.
            </seg>
            <seg n="08a4cdc0">
              De gröna elcertifikaten har börjat generera ny grön el till det
              svenska elnätet och de svenska elkonsumenterna. Men det har också
              med tiden visat sig att systemet med elcertifikat har många inneboende
              problem. Det mest uppenbara problemet kan man se om man tittar
              på vilka av Europas länder som har lyckats bäst med utbyggnaden
              av förnybar elproduktion, till exempel vindkraft och solceller.
              Det blir då uppenbart att de länder som har använt elcertifikat
              för att stödja uppbyggnaden har lyckats betydligt sämre än de
              länder som har använt fastprissystem.
            </seg>
            <seg n="05bd439a">
              I ett fastprissystem bestämmer man hur mycket leverantörerna
              ska få betalt per kilowattimme av levererad el för olika typer
              av elproduktion, till exempel vindkraft och solkraft. Länder som
              Tyskland, Danmark och Spanien är världsledande när det gäller
              utbyggnaden av förnybar elproduktion. De har samtliga använt fastprissystem.
            </seg>
            <seg n="5042c696">
              Av samma anledning ser vi nu också att fler och fler länder väljer
              att använda sig av fastprissystem i stället för certifikatsystem.
              Det senaste exemplet är Finland, som nyligen beslutade sig för
              att använda ett fastprissystem. Därigenom går de nog emot möjligheten
              att bygga ut ett nordiskt elcertifikatssystem.
            </seg>
            <seg n="f65aff29">
              Ett annat problem med certifikaten är att det finns en stor risk
              för att den målnivå man sätter upp inom certifikatsystemet kommer
              att ha en tendens att bli ett tak som omöjliggör vidare utveckling
              av den förnybara energiproduktionen över denna nivå. Här kan man
              också göra en jämförelse. Tyskland har genom sitt stödsystem lyckats
              få fram mer än 35 terawattimmar vindkraftsproduktion på ungefär
              ett årtionde, medan regeringen i sina nya målsättningar bara föreslår
              25 terawattimmar förnybar el till 2020, trots att Sverige har
              betydligt bättre vindförhållanden än Tyskland och också har ett
              betydligt mer glesbefolkat land, vilket ger bra förutsättningar
              för vindkraft. Trots detta kommer alltså certifikatsystemet att
              ge betydligt mindre ny el än vad som redan varit fallet i till
              exempel Tyskland.
            </seg>
            <seg n="66f6a3ad">
              Vi kan också jämföra med Sveriges energimyndighets planeringsmål.
              Man säger att man bara för vindkraften kan få upp till 30 terawattimmar
              ny vindkraftsel till 2020. Det är alltså betydligt mer än regeringen
              har satt som mål för all förnybar elproduktion tillsammans.
            </seg>
            <seg n="4ff93424">
              Slutsatsen blir att man med det certifikatmål regeringen nu föreslår
              inte kommer att kunna frigöra hela potentialen för förnybar elproduktion
              i Sverige. Det gör att många möjligheter till hållbar elproduktion
              inte kommer att utnyttjas i Sverige. Certifikatsystemet riskerar
              därför att hämma utvecklingen snarare än att gynna den när vi
              närmar oss slutet av den här planperioden. Det är någonting som
              vi ser med oro på från Miljöpartiets sida.
            </seg>
            <seg n="20c164cf">
              Ytterligare ett problem är att certifikatsystemet inte är teknikdrivande.
              Hittills har vi sett att det svenska stödsystemet nästan bara
              har lett till ökad elproduktion från biomassa i befintliga anläggningar.
              Ökningen inom vindkraft är däremot än så länge mycket begränsad.
              Eftersom certifikatsystemet ger samma ersättning för elen oavsett
              hur den är producerad kommer det inte att ge någon teknikutveckling
              alls av lovande men än så länge något dyrare tekniker, till exempel
              havsplacerad vindkraft eller solceller.
            </seg>
            <seg n="d97612c6">
              Det här gör att systemet överkompenserar billiga tekniker och
              inte stöder tekniker under utveckling tillräckligt mycket, vilket
              kommer att visa sig vara ett stort problem på sikt när vi behöver
              all den teknik som vi kan få för förnybar elproduktion.
            </seg>
            <seg n="2a95a1ae">
              På senare tid har det också visat sig att när certifikattiden
              på 15 år för ett verk börjar närma sig slutet finns det en stor
              risk för att verket kommer att läggas ned i stället för att renoveras,
              på grund av det sätt som certifikatsystemet är uppbyggt på. Certifikatsystemet
              stöder nämligen bara nyproducerade kraftverk, inte upprustning
              av befintliga verk, till skillnad från ett fastprissystem, som
              stöder all nyproduktion av el.
            </seg>
            <seg n="0b93073c">
              Den proposition vi har att ta ställning till i dag försöker att
              rätta till det här mindre problemet, men inte ens det här problemet
              lyckas man rätta till fullt ut, anser vi. I propositionen föreslår
              man att en produktionsanläggning ska få nya certifikat om en ombyggnad
              anses uppnå nybyggnadsstandard på verket. Först om ombyggnaden
              blir så kraftig att det i princip är en ny anläggning kan man
              alltså kvalificera sig för en ny 15-årsperiod med elcertifikat.
            </seg>
            <seg n="2432a2e8">
              Vi tycker att det här kravet måste mildras, så att även delvisa
              renoveringar ska kunna ge rätt till tilldelning av nya elcertifikat.
              Exempelvis ser vi ett behov av att en renovering som motsvarar
              ungefär halva nybyggnadskostnaden för verket skulle ge hälften
              av de elcertifikat man fick rätt till när man byggde verket. Det
              kan till exempel handla om ett vindkraftverk där man behöver byta
              ut en växellåda, men som i övrigt är fullt fungerande och skulle
              kunna leverera el under lång tid framöver. Utan en sådan ändring
              som vi föreslår riskerar hela verket att läggas ned och rivas
              i stället för att köras vidare. Därigenom förlorar vi värdefull
              elproduktionskapacitet, när vi i stället skulle behöva öka kapaciteten.
            </seg>
            <seg n="8f050e27">
              Vi anser också, med tanke på att länder med fastpris har lyckats
              betydligt bättre med att öka den förnybara elproduktionen, att
              det finns ett behov av att komplettera elcertifikatssystemet som
              det ser ut i dag med ett garanterat minimipris för elcertifikaten.
            </seg>
            <seg n="41f4ea2b">
              Det har nu visat sig att det speciellt i ekonomiska orostider
              inte finns tillräckligt intresse hos banker och privata finansiärer
              av att investera i förnybar energiproduktion för att det råder
              en osäkerhet om hur det framtida priset på elcertifikat kommer
              att utveckla sig. För att motverka detta och främja investeringar
              i nya anläggningar för förnybar energiproduktion skulle det behöva
              införas ett garantipris för nya leverantörer av energi från sol
              och vind och bio- och vågenergi, till exempel. Ett garanterat
              minimipris skulle kunna utgöra basen för att på sikt gå över till
              ett rent fastprissystem för förnybar elproduktion i Sverige.
            </seg>
            <seg n="eb3fdc9c">
              För att utnyttja den svenska potentialen för vind- och biomasseel
              behöver vi också en höjd ambitionsnivå i elcertifikatssystemet
              högre än regeringen har föreslagit. Vi tycker att en rimlig ambitionsnivå
              är att produktionen av el från förnybara energikällor ska öka
              till minst 30 terawattimmar till år 2020 i förhållande till 2002
              års nivå. Helst vill vi se en ännu större ökning.
            </seg>
            <seg n="7c8e14d3">
              Vi tycker också att vattenkraften är färdigutbyggd i vårt land.
              Sverige är redan i dag ett av de länder i världen som har mest
              genomgripande exploatering av vattenkraft. Ungefär 80 procent
              av våra vattendrag är redan exploaterade. De kvarvarande strömmande
              vattendragen måste därför skyddas för att undvika att miljöer
              utarmas och att den biologiska mångfalden hotas. Därför anser
              vi att nybyggd vattenkraft bör tas bort ur elcertifikatssystemet.
            </seg>
            <seg n="5ca324b4">
              Även torven bör uteslutas, eftersom torv inte kan ses som ett
              förnybart bränsle och därför inte bör tilldelas elcertifikat.
            </seg>
            <seg n="8af7035a">
              Herr ålderspresident! Jag ställer mig bakom samtliga Miljöpartiets
              reservationer, men för tids vinnande vill jag yrka bifall bara
              till reservation 2.
            </seg>
          </u>
          <note type="speaker" n="450692d1">
            Anf. 119 CECILIE TENFJORD-TOFTBY (m):
          </note>
          <u who="cecilie_tenfjord-toftby_30eb9c" xml:id="i-2ef8b19aaf6cb0cf-0" n="fba30b65">
            <seg n="599a4829">
              Herr ålderspresident! Jag vill börja med att yrka bifall till
              näringsutskottets förslag och avslag på reservationerna.
            </seg>
            <seg n="62ac43af">
              Lagen om elcertifikat kom till för att främja elproduktion från
              förnybara energikällor. Sedan lagen såg dagens ljus den 1 maj
              2003 har den ändrats vid ett flertal tillfällen. Orsaken till
              ändringarna är att man har velat se till att lagen erbjuder bästa
              möjliga förutsättningar för att främja sin målsättning: höjd produktion
              av miljövänlig energi. Så är det också denna gång.
            </seg>
            <seg n="3fc17af5">
              Lagändringen syftar till att ge anläggningar som varaktigt höjer
              sin produktion av miljövänlig el genom investeringar möjlighet
              att tilldelas elcertifikat för den ökade produktionen av förnybar
              el. Denna lagändring hittar vi i lagens 2 kap. 1 §. En annan viktig
              ändring i lagen är att man skapar möjlighet att få ytterligare
              en 15-årsperiod med rätt till elcertifikat. Detta möjliggörs när
              en befintlig anläggning med rätt till elcertifikat gör så omfattande
              renoveringar att anläggningen är att uppfatta som ny. Enligt dagens
              lagstiftning kan man inte ansöka om nya elcertifikat förrän den
              nuvarande perioden har gått ut. Med dagens förslag kan en ägare
              till en anläggning som innehar elcertifikat få en förnyad 15-årsperiod
              redan innan den befintliga perioden har löpt ut.
            </seg>
            <seg n="fee4231c">
              Lagändringen i lagens 2 kap. 3 § skulle öka viljan att investera
              i och modernisera befintliga anläggningar, och det är också det
              som är elcertifikatens syfte: att öka investeringsviljan.
            </seg>
            <seg n="8c147d65">
              En tredje förbättring som föreslås är att den som vill utöka
              elproduktionen genom en nyinvestering eller vill investera i anläggningen
              så att den blir att uppfatta som ny kan få förhandsbesked om rätten
              till elcertifikat. Denna ändring i lagens 2 kap. 3 § skulle underlätta
              för den enskilde att hitta investerare för sin energiprodukt.
              I dagsläget måste anläggningen vara färdigbyggd innan en ansökan
              om elcertifikat kan behandlas. Det är en brist i dagens hårda
              finansiella klimat.
            </seg>
            <seg n="6c4286ae">
              Herr ålderspresident! Elcertifikatssystemet är skapat för att
              stimulera investeringar i miljövänlig produktion. Det är just
              en ökad investeringsvolym som Sverige behöver för att nå sina
              högt satta mål. I går gick vår miljöminister Andreas Carlgren
              tillsammans med näringsminister Maud Olofsson ut med ett nytt
              förslag om klimat- och energipaket. Det mål som sätts för andelen
              miljövänlig el till 2020 är att åstadkomma en ökning till en nivå
              som ligger runt 25 terawattimmar. Jag vill gärna påpeka för Per
              Bolund och Miljöpartiet att detta är att anse som ett golv, inte
              som ett tak. 25 terawattimmar är alltså inte maximum utan minimum.
            </seg>
            <seg n="49be0e38">
              Det säger sig självt att detta mål inte nås utan stora insatser.
              Elcertifikatssystemet är ett viktigt verktyg för att klara av
              den utveckling som behövs. Vindkraften måste byggas ut. Det är
              vi helt överens med Miljöpartiet om. Detsamma gäller effektivisering
              av vattenkraft, där vi tror på en fortsatt investering och en
              fortsatt delaktighet av små, mellanstora och stora vattenkraftverk
              inom elcertifikatssystemet.
            </seg>
            <seg n="f7eb5faf">
              Nya innovationer inom vågkraft måste åstadkommas samt tror vi,
              för att klara av den framtida energiförsörjningen omodern kärnkraft
              måste förnyas. Totalt utgör dessa investeringar de tre ben som
              vi behöver stå på för att säkra den framtida elförsörjningen och
              bygga ut den miljövänliga elproduktionen. Hur elcertifikatssystemet
              kan användas för att genomföra de ändringar som behövs kommer
              Energimyndigheten att få i uppdrag att se över.
            </seg>
            <seg n="a6507dd9">
              Ökad elproduktion genom ökade investeringar är grunden som elcertifikatssystemet
              vilar på. Det ingår därför inte i elcertifikatssystemet att belöna
              åtgärder som inte kan ses som just investeringar. Det är därför
              som byten från fossila till förnybara bränslen inte kvalificerar
              för elcertifikat. De som gör sådana byten ska självklart belönas,
              men till det finns andra styrmedel, till exempel olika nivåer
              i energibeskattningen.
            </seg>
            <seg n="e842fd27">
              Herr ålderspresident! Vattenkraft är i dag en av Sveriges viktigaste
              energikällor och ett energislag som är bland de klimatvänligaste
              vi kan åstadkomma. Det är därför märkligt att vissa partier verkar
              vilja förskjuta denna produktion ut i kylan vad gäller elcertifikat.
              Vi ser det som mycket angeläget att vattenkraftsproducenterna
              också i fortsättningen känner att det lönar sig att effektivisera
              och nyinvestera. Speciellt den småskaliga vattenkraften, som i
              dag definieras som en installerad effekt om högst 1 500 kilowatt,
              ses av några som extra onödig. Detta är en syn som vi inte delar.
            </seg>
            <seg n="f68be005">
              Såväl den storskaliga som den småskaliga vattenkraften behövs,
              men det är också en självklarhet att alla nyinvesteringar och
              utökningar ska undergå sträng miljöprövning och följa de lagar
              som miljöbalken kräver.
            </seg>
            <seg n="4a6fa2d1">
              En annan viktig fortsättning av elcertifikatssystemets utveckling
              är att pröva möjligheterna till ett utökat internationellt samarbete.
              Regeringen arbetar redan med frågan, och vi kan nu berätta att
              på Nordiska rådets förra sammanträde var just frågan om ett gemensamt
              elcertifikatssystem med Norge uppe till diskussion. Kanske är
              det speciellt gledelig för mig, för ett gemensamt svensknorskt
              system kommer nu att genomföras. Att ta vidare steg ut i Europa
              är då en rätt logisk fortsättning, och vi vet att energifrågorna
              kommer att ligga högt på dagordningen när Sverige inom kort tar
              över ordförandeskapet i EU.
            </seg>
            <seg n="99ea05ac">
              Herr ålderspresident! Dagens förslag till lagändringar kommer
              att gynna framväxten av miljövänlig energi och är ett naturligt
              steg mot majoritetens högt satta klimatmål.
            </seg>
            <seg n="3477247a">
              Det finns en del i förslaget som vi i näringsutskottet vill ändra.
              Det är ikraftträdandetidpunkten, som vi vill flytta fram från
              den 1 april 2009 till den 1 maj 2009. Detta är för att nödvändiga
              beslut ska hinna fattas.
            </seg>
          </u>
          <note n="30526e8c">
            I detta anförande instämde Hans Rothenberg (m).
          </note>
          <note type="speaker" n="a74a4ac1">
            Anf. 120 PER BOLUND (mp) replik:
          </note>
          <u who="per_bolund_0a9708" xml:id="i-a76d4093d9c34356-2" n="2597416f">
            <seg n="a45caf55">
              Herr ålderspresident! Jag sade i mitt anförande att det riskerar
              att uppfattas som ett tak eller fungera som ett tak. Det är klart
              att det inte innebär en lagstiftning mot att bygga ut ökad förnybar
              el även utöver 25 terawattimmar, däremot är det uppenbart att
              man inte kommer att få något stöd för den kapacitet som ligger
              därutöver. Då är det självklart heller inte någon som kommer att
              bygga det, och därmed riskerar vi att det får just en takfunktion.
              Det blir snarare ett tillbakahållande i slutet av perioden.
            </seg>
            <seg n="1e6ba9a3">
              Om det till exempel visar sig att det är lättare än regeringen
              nu tror att bygga ut förnybar el och att det alltså kommer att
              gå snabbare än man nu tror till exempel så att man redan 2015
              börjar närma sig 25 terawattimmar förnybar elproduktion kommer
              man inte att få nya resurser för att bygga vidare utöver den gränsen,
              såvida regeringen inte fattar ett nytt beslut, river upp det målet
              och antar en ny målsättning. Då går man ju ifrån principen att
              det ska vara långsiktiga, stabila regler för energimarknaden.
              Det blir kortsiktighet och nya ryckiga beslut hela tiden.
            </seg>
            <seg n="b136160b">
              Det är precis det som är det negativa och det som är risken med
              att ha ett sådant här certifikatsystem till skillnad från ett
              system med fast pris där man garanterar ett visst pris som gäller
              oavsett hur mycket som byggs ut. Då frigör man kapaciteten hos
              marknaden att hitta all produktionskapacitet som finns, och man
              har inte en målsättning som är politiskt satt och som riskerar
              att snarare begränsa utbyggnaden i slutet av perioden. Det ser
              jag som ett stort problem. Jag tycker att det är synd att ni inte
              kan se att det problemet riskerar att uppstå.
            </seg>
            <seg n="09719d5f">
              Vi delar självklart inte heller synen på vattenkraften. Vi ser
              ju att den vattenkraft vi har i dag har ett väldigt stort värde,
              men att gå in i nya vattendrag och bygga ut dem, vilket medför
              svåra miljöeffekter, skulle vara oacceptabelt ur vår synvinkel.
              Vi tycker inte att de svåra miljöeffekterna på det lokala planet
              motsvarar den lilla ökning av produktionen av förnybar el som
              en utbyggnad av en småskalig vattenkraft skulle kunna ge.
            </seg>
          </u>
          <note type="speaker" n="644fcd73">
            Anf. 121 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-2ef8b19aaf6cb0cf-1" n="fba30b65">
            <seg n="204126a3">
              Herr ålderspresident! Höga ambitioner är bra. Vi ska självklart
              ha höga ambitioner. Jag delar Per Bolunds åsikt att 25 terawattimmar
              kan vara för lågt ställt, men när vi pratar om långsiktiga spelregler
              för vår näringsverksamhet i Sverige tror jag inte att de kommer
              att motsätta sig att vi utökar andelen elcertifikat om vi ser
              att golvet är på väg att nås. Om vi ser att utbyggnaden av miljövänlig
              energi går snabbare än vi förutser i dag är jag hundraprocentigt
              säker på att vi kommer att stå här i kammaren igen och ändra i
              lagstiftningen om elcertifikaten.
            </seg>
            <seg n="44061cf8">
              Dessutom har Energimyndigheten fått i uppdrag att se över hur
              elcertifikatssystemet på bästa möjliga sätt kan åstadkomma de
              ändringar som behövs för att nå det första golvet, 25 terawattimmar.
              Når vi målet, jättebra, då återkommer vi med nya och även högre
              ambitioner.
            </seg>
            <seg n="4677b2f0">
              När det gäller den småskaliga vattenkraften, som Miljöpartiet
              har så mycket emot, ska en utbyggnad av vattenkraft, oavsett småskalig
              eller storskalig, självklart undergå en mycket sträng miljöprövning.
              Det gör den redan i dag.
            </seg>
            <seg n="ef3327dd">
              Vi behöver all den gröna el som vi kan få för att kunna nå de
              mål som vi måste nå. Jag tror inte att det är någon här i kammaren
              som tycker att vi inte behöver sätta in alla de krafter som vi
              kan för att åstadkomma de ändringar som behövs för att rädda vårt
              klimat och rädda vår jord.
            </seg>
          </u>
          <note type="speaker" n="15df2f22">
            Anf. 122 PER BOLUND (mp) replik:
          </note>
          <u who="per_bolund_0a9708" xml:id="i-a76d4093d9c34356-3" n="2597416f">
            <seg n="0469f50f">
              Herr ålderspresident! Det problem som Cecilie Tenfjord-Toftby
              och hennes kamrater på den sidan har att slåss med är ju att det
              politiska systemet ofta är långsamt och tar för lång tid på sig
              att reagera när marknaden genomgår en förändring. Det har vi sett
              redan nu. Det har varit uppenbart ganska länge att det mål som
              fanns tidigare var för lågt satt och att det inte motsvarade de
              möjligheter som finns att bygga ut förnybar el och inte heller
              de krav som vi kan ställa på att snabbt bygga ut den klimatvänliga
              elproduktionen. Det har gjort att man från till exempel vindkraftens
              sida har suttit och väntat och hoppats: Kommer inget beslut?
            </seg>
            <seg n="ad810869">
              Det har tyvärr dröjt två år för den här regeringen att komma
              till skott och komma fram med en ny proposition om förändringar
              och ett förslag om att höja ambitionsnivån för certifikatsystemet.
              Det visar ju på att det är svårt att få de politiska besluten
              att gå i takt med marknadens behov. Just av den anledningen ser
              jag att ett system med fast pris har värdet att det hela tiden,
              oavsett hur marknaden utvecklas, har samma stödsystem. Det gör
              att varje ny kilowattimme förnybar el som produceras alltid kommer
              att få stöd. Det kan marknaden räkna med på väldigt lång sikt.
              Därigenom är det också mycket lättare att i ett sådant system
              få stöd från investerare och banker för att bygga ut kapaciteten.
            </seg>
            <seg n="e2aff51d">
              Sedan skulle jag gärna också vilja ha en kommentar till förslaget
              om att ha ett garanterat minimipris på certifikaten. Speciellt
              i en ekonomisk kristid som den vi är inne i nu visar det sig ju
              att investerare börjar dra sig ur projekt för förnybar el på grund
              av att det finns en osäkerhet kring hur certifikatsmarknaden kommer
              att utveckla sig framöver. Kommer priset att gå upp? Kommer priset
              att gå ned? Man vet inte hur mycket ersättning man kommer att
              få för elen och därigenom inte om man kommer att få täckning för
              sina kostnader. Ett sådant minimipris som vi föreslår skulle faktiskt
              ge en bas att stå på som gör att man alltid kan räkna med en viss
              intäkt från certifikaten och därigenom en stabilitet i investeringarna.
            </seg>
          </u>
          <note type="speaker" n="ee786c13">
            Anf. 123 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-2ef8b19aaf6cb0cf-2" n="fba30b65">
            <seg n="2cfe8c2e">
              Herr ålderspresident! Just när det gäller systemet med minimipriser,
              som Miljöpartiet här förespråkar, kan jag säga att det en gång
              fanns ett sådant system. Vi har valt att gå bort från det. Och
              det har visat sig att systemet med elcertifikat faktiskt har klarat
              av att stå på egna ben. Vi har inte sett den prissänkning på elcertifikat
              som Miljöpartiet här går ut och varnar för.
            </seg>
            <seg n="67ef1a8a">
              Jag är helt övertygad om att skulle vi se ett prisras på elcertifikaten
              kommer vi att stå här i kammaren återigen och diskutera lagändringar.
              Per Bolund påpekar att lagstiftningsprocessen i några avseenden
              går väldigt sakta. Det kan vara ett problem, men just när det
              gäller lagen om elcertifikat har vi ju bara på de senaste månaderna
              faktiskt varit i kammaren två gånger och diskuterat de ändringar
              som vi anser behövs. Just på grund av att Energimyndigheten nu
              har fått i uppdrag att se över hur systemet med elcertifikatssystem
              fungerar tror jag nog att det, efter Energimyndighetens översyn,
              kommer att komma förslag på hur vi ytterligare kan förbättra elcertifikatssystemet
              för att gynna investeringsviljan i förnybar energi.
            </seg>
            <seg n="798bb36b">
              Jag vill lägga till en annan sak. Du säger att det inte finns
              någon investeringsvilja från vindkraftsproducenternas sida. Det
              är inte riktigt sant. För ett tag sedan gick de ut i en gemensam
              debattartikel där de sade att vindkraftsproducenterna faktiskt
              är beredda att satsa på en utökning av vindkraften till totalt
              40 terawattimmar.
            </seg>
          </u>
          <note type="speaker" n="b3f3bed7">
            Anf. 124 RENÉE JERYD (s) replik:
          </note>
          <u who="renee_jeryd_561a6b" xml:id="i-2fa92489c5312303-1" n="0ef9f233">
            <seg n="81086aec">
              Herr ålderspresident! Jag vill börja med ett förtydligande av
              en sak som kom bort lite i mitt anförande. Till skillnad från
              Moderaterna innebär vårt stöd till den småskaliga vattenkraften
              inte att vi vill släppa skyddet för våra nationalälvar eller andra
              skyddade vattenområden. Vi ska stödja den genom effektivisering
              av de små vattenkraftverken och genom att starta kraftverk som
              tidigare har stängts.
            </seg>
            <seg n="82e84ce6">
              Trots tidigare replikskifte förstår jag fortfarande inte resonemanget
              om ambitionsnivån för certifikaten när det gäller max- och mininivåer.
              Kan du förklara bättre hur ni tänker?
            </seg>
          </u>
          <note type="speaker" n="a722414c">
            Anf. 125 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-2ef8b19aaf6cb0cf-3" n="fba30b65">
            <seg n="b62dff50">
              Herr ålderspresident! Hur vi tänker? Sätter man ett mål på 25
              terawattimmar till 2020 är ju det ett mål som vi utifrån dagens
              produktion och dagens målsättning tror att vi kan nå. Men ett
              mål får ju aldrig vara ett tak. Ett mål måste ju vara att så här
              långt måste vi minst nå. Skulle vi se att produktionen av miljövänlig
              energi går snabbare än vad vi i dag tror och hoppas på anser jag
              det som självklart att vi kommer att skriva in också höjda ambitionsnivåer.
            </seg>
            <seg n="5478a818">
              Jag vill också påpeka att golvet på 25 terawattimmar, som vi
              hänvisar till i dag, var ett förslag som Maud Olofsson och Andreas
              Carlgren uttalade på gårdagens presskonferens. Det är inget maxmål.
              Det är inget tak. Det vill jag understryka väldigt noggrant.
            </seg>
            <seg n="89dd92bc">
              Sedan vill jag också återkomma till det som du sade om den småskaliga
              vattenkraften och våra skyddade älvar. Vi i alliansen har absolut
              ingen ambition att gå in och reglera våra fyra stora skyddade
              älvar. Det är ett arv som vi ska vårda. Men det finns väldigt
              mycket att vinna på att den småskaliga vattenkraften fortfarande
              finns kvar inom elcertifikatssystemet. Det finns mycket stora
              effektiviseringar att göra där, och vi behöver all miljövänlig
              el som vi kan åstadkomma för att nå våra mål.
            </seg>
          </u>
          <note type="speaker" n="43e8f08f">
            Anf. 126 RENÉE JERYD (s) replik:
          </note>
          <u who="renee_jeryd_561a6b" xml:id="i-2fa92489c5312303-2" n="0ef9f233">
            <seg n="75144c04">
              Herr ålderspresident! Aldrig vara ett tak, sade Cecilie Tenfjord-Toftby.
              Jag har ett förflutet inom idrottsvärlden. Förklara för Stefan
              Holm att hans 2,42 bara var ett tak! Det var ingen målbild. Jag
              tycker att det är en väldigt dålig förklaring på ambitionsnivå.
              Ni måste ju ha visioner. Det måste väl även Moderaterna ha.
            </seg>
          </u>
          <note type="speaker" n="983d0024">
            Anf. 127 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-2ef8b19aaf6cb0cf-4" n="fba30b65">
            <seg n="1dd04945">
              Herr ålderspresident! Självklart har vi visioner. I reservationen
              till dagens betänkande sätter Socialdemokraterna ett mål på 30
              terawattimmar. Då blir min fråga tillbaka till Socialdemokraterna:
              Är det ert tak?
            </seg>
            <seg n="47edbb8f">
              Vi anser att 25 terawattimmar är ett minimikrav som vi måste
              nå för att klara av att stoppa den utveckling som vi ser när det
              gäller utsläpp och klimatförändringar. Jag blir väldigt skrämd
              om det är så att Socialdemokraterna i sin reservation anser att
              30 terawattimmar är deras absoluta tak för hur mycket miljövänlig
              energi vi ska åstadkomma till 2020. Jag tycker att det är skrämmande.
            </seg>
          </u>
          <note type="speaker" n="3e2f2131">
            Anf. 128 KENT PERSSON (v) replik:
          </note>
          <u who="kent_persson_3230c6" xml:id="i-0c937eb0ff59a89b-1" n="43da2020">
            <seg n="6c24ead5">
              Herr talman! Jag kan meddela att herr ålderspresident har skött
              det här uppdraget med den äran. Det var en ära att få vara debattör
              under den ledningen.
            </seg>
            <seg n="d00c8346">
              Jag ska säga något om elcertifikaten och den nordiska marknaden.
              Jag blir jätteglad över att höra att det finns en överenskommelse
              mellan Sverige och Norge. Det ligger alldeles i linje med vad
              Vänsterpartiet har motionerat om och föreslagit. Det visar sig
              att med lite påtryckningar och diskussioner går det att lösa det
              mesta här i världen. Jag tror att det är positivt. Det är också
              positivt att höra att diskussioner kommer att föras även på EU-nivå.
              Det tror jag är bra för en bättre fungerande elmarknad.
            </seg>
            <seg n="2085fa97">
              När jag lyssnade på dig, Cecilie Tenfjord-Toftby, när du pratade
              om vattenkraften blev jag däremot inte lika glad. Det gäller inte
              så mycket den småskaliga vattenkraften. Den kommer inte att bidra
              till elförsörjningen mer än på ett marginellt sätt. Den står inte
              heller i någon rimlig proportion till den skada den kan medföra
              för miljön. Däremot måste jag säga att jag blev väldigt orolig
              när du också öppnade för en utbyggnad av övrig vattenkraft och
              investeringar där. Jag vill ha ett förtydligande. Vilka älvar
              är det som du menar ska byggas ut och satsas på här i Sverige?
            </seg>
          </u>
          <note type="speaker" n="70a39027">
            Anf. 129 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-2ef8b19aaf6cb0cf-5" n="fba30b65">
            <seg n="83a04c22">
              Herr talman! Jag måste erinra om att mina kunskaper i svensk
              geografi och svenska älvar kanske inte är de allra bästa, men
              jag kan lugna Kent Persson med att om det blir aktuellt med utbyggnad
              av nya älvar som i dag inte är utbyggda kommer de att undergå
              en väldigt hård prövning enligt miljöbalken. Skulle det visa sig
              att det finns miljöhänsyn som väger tyngre än den höjda energiproduktionen
              kommer man inte att få tillstånd att bygga ut.
            </seg>
            <seg n="df9f4e51">
              I lagen om elcertifikat beskriver vi vilka områden som har rätt
              att ingå i och få ta del av elcertifikatssystemet. I den här propositionen
              säger vi inget annat än att småskalig vattenkraft också i fortsättningen
              ska ha rätt att ta del av elcertifikatssystemet i enlighet med
              den lagstiftning som finns. Vi säger inte vilka vattendrag som
              ska byggas ut. Vi säger inte att de ska byggas ut. Vi säger att
              om de ska byggas ut och om de klarar av miljöprövningen ska de
              också ha rätt att ta del av elcertifikatssystemet.
            </seg>
          </u>
          <note type="speaker" n="77518766">
            Anf. 130 KENT PERSSON (v) replik:
          </note>
          <u who="kent_persson_3230c6" xml:id="i-0c937eb0ff59a89b-2" n="43da2020">
            <seg n="6aa7c2ef">
              Herr talman! Tack för svaret! Faktum är att du öppnar för ny
              utbyggnad, Cecilie Tenfjord-Toftby. Det är väldigt intressant.
              Jag undrar om det är övriga partier i alliansregeringens linje.
              Det finns givetvis en lagstiftning om detta, men själva poängen
              är ju att du i ditt anförande lyfte upp detta som en möjlig utveckling
              i Sverige i framtiden. Det är ganska intressant. Det står i väldigt
              stor kontrast till det som har sagts här i riksdagen tidigare
              om skydd för nationalälvarna och så vidare.
            </seg>
            <seg n="9476a66a">
              Det finns en proposition om energi och klimat som inte har hamnat
              på vårt bord ännu, men den kommer. Det kommer att bli en debatt
              om väldigt mycket av detta senare under våren. Jag kan konstatera
              att du i ditt anförande sade att 25 terawattimmar är ett golv,
              vågkraften ska byggas ut, kärnkraften ska byggas ut, vattenkraften
              ska byggas ut och den förnybara energin ska byggas ut. Vad ska
              vi göra med all energi och det elöverskott som vi kommer att få?
              Redan nu med befintliga beslut ligger vi någonstans runt 25 terawattimmar
              2020. Med de här ytterligare besluten, såsom det är tänkt och
              med det som det öppnas för, kommer vi att hamna på ett gigantiskt
              elöverskott. Vad ska vi använda det till om det inte är till att
              avveckla det som är dåligt här i Sverige i dag, till exempel kärnkraften?
            </seg>
          </u>
          <note type="speaker" n="0e85a451">
            Anf. 131 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-2ef8b19aaf6cb0cf-6" n="fba30b65">
            <seg n="731bd34b">
              Herr talman! Vad ska vi göra om vi får för mycket förnybar energi?
              Vilket skrämmande scenario. Jag anser att får vi en överproduktion
              av grön förnybar energi finns det en marknad för det. Det finns
              en marknad i Europa. Det finns länder som inte på långt när har
              kommit så långt i utvecklingen av miljövänlig energi som vi har.
              Då öppnar sig en möjlighet för svensk export av grön energi. Grön
              energi kan faktiskt i framtiden bli en av Sveriges viktigaste
              exportvaror. Det är någonting som gynnar Sverige, det är någonting
              som gynnar Europa och det är någonting som gynnar klimatet. Jag
              delar absolut inte dina farhågor om vad som skulle kunna hända
              om vi förhoppningsvis har du rätt får en överproduktion av grön
              energi.
            </seg>
            <seg n="e9ce32e6">
              Det står i propositionen att våra fyra stora älvar inte kommer
              att byggas ut. Vi kommer inte att exploatera de fyra skyddade
              nationalälvarna i Sverige. Det står ingenting om det i propositionen.
              Om du uppfattade mitt anförande så ber jag om ursäkt om jag uttryckte
              mig otydligt. Det finns inte några planer på att göra det.
            </seg>
            <seg n="0c2d58d1">
              I propositionen om elcertifikaten står det att den småskaliga
              vattenkraften ska ha rätt att ta del av elcertifikatssystemet
              om de uppfyller alla andra krav och om de klarar av den hårda
              prövning som lagstiftningen i miljöbalken innehåller.
            </seg>
          </u>
          <note type="speaker" n="1ad8cc7f">
            Anf. 132 JAN ANDERSSON (c):
          </note>
          <u who="jan_andersson_a74953" xml:id="i-81e0b1091ba1e7fb-0" n="c28c6afc">
            <seg n="fe4555bb">
              Herr talman! I kväll har vi en debatt om ändringar i lagen om
              elcertifikat. Det handlar om tilldelningen och principerna för
              förhandsbesked. Det här är att betrakta som finjusteringar i elcertifikatssystemet.
              Jag tycker att det bra, för det ska minsann inte vara något annat
              än finjusteringar.
            </seg>
            <seg n="a26080bb">
              Elcertifikatssystemet har varit ett riktigt framgångsrikt system
              för att skapa förnybar el i det svenska energisystemet. Jag tror
              att det finns en absolut framgångsfaktor som har gjort att det
              har fungerat så bra. Det handlar om marknaden och samhällets tilltro
              till systemet. Det är accepterat, och man ser att det är långsiktigt.
              Jag brukar säga här i talarstolen att energiinvesteringar är särskilt
              långsiktiga. Det stämmer även när vi pratar om förnybar energi.
            </seg>
            <seg n="acbc8404">
              När det gäller en vanlig investering i ett företag, till exempel
              i lokaler, finns det faktiskt en alternativanvändning om man skulle
              behöva göra något annat. Har man byggt ett vindkraftverk är alternativanvändningen
              ganska begränsad. Det kan möjligen användas som utsiktstorn för
              fågelskådare. Det handlar om att producera energi, och det är
              därför det är så oerhört viktigt att det finns en tilltro till
              systemet när man sätter i gång de här investeringarna.
            </seg>
            <seg n="d8fc46e6">
              När vi nu har ett system som har marknadens och samhällets förtroende
              gäller det också att förvalta systemet på ett ansvarsfullt sätt.
              Jag kan med glädje se att Socialdemokraternas ställningstagande
              i detta betänkande i förhållande till propositionen annonserar
              och signalerar ett sådant ansvarsfullt förhållande till certifikatsystemet.
            </seg>
            <seg n="9a2c8cb0">
              Betydligt mer bekymrad blir jag när jag ser era tänkta regeringskollegers
              agerande. Tittar vi på oppositionens sida spretar det rejält.
              Det gäller synen på vattenkraft; det gäller synen på torven; det
              gäller synen på utfasning ur certifikatsystemet; det gäller synen
              på tilldelning av certifikat till gamla anläggningar som reinvesterar;
              det gäller synen på om man ska ha ett fastprissystem eller inte.
            </seg>
            <seg n="86b34ab2">
              Jag tycker att det är lite synd att det spretar på det viset
              på oppositionssidan, för det riskerar faktiskt att undergräva
              förtroendet från samhällets och aktörernas sida.
            </seg>
            <seg n="cdcb391c">
              Tittar vi på energinivåerna och ambitionsnivån i elcertifikatssystemet
              spänner alliansen bågen rejält när vi säger 25 terawattimmar till
              år 2020. Vi tror att man kan nå det målet med stora men ändå rimliga
              insatser. Oppositionen säger 30 terawattimmar, eller möjligen
              ännu mer om jag förstod någon av debattörerna rätt. Varför 30?
              Varför inte 50 eller 70? Jag tror att jag har svaret på varför
              det inte är 50 eller 70, och då kommer vi tillbaka till det jag
              sade i inledningen. Det handlar om förtroendet och acceptansen
              för systemet. Höjer vi för mycket sticker priset på certifikaten.
              Det kostar för mycket, och acceptansen för systemet minskar. Då
              har vi gjort ett mycket stort misstag.
            </seg>
            <seg n="fda61d35">
              Som sagt, vi spänner bågen rejält, men vi spänner den inte på
              ett sätt så att vi tvingas lyss till den sträng som brast. Om
              elcertifikatssystemet brister har vi avhänt oss ett mycket kraftigt
              verktyg för att skapa förnybar el i det svenska elsystemet.
            </seg>
            <seg n="97a3b52b">
              När det gäller fortsättningen efter 2020 säger alliansen också
              i sin överenskommelse att vi ska fortsätta ökningen av den förnybara
              elproduktionen i Sverige. Även det är en signal om vad som ska
              hända efter den målsättning som vi har satt på 25 terawattimmar.
            </seg>
            <seg n="c97c20fd">
              Nu är det ju inte heller så att det är gjort i en handvändning
              att fixa 25 terawattimmar förnybar el. Vi pratar om ett tidsperspektiv
              fram till 2020, alltså elva år. Ska man sätta i gång med en lite
              större vindkraftspark får vi nog, om det går riktigt bra, räkna
              med fyra fem år i ledtid innan den börjar leverera. Det är inte
              precis som att smäcka upp en ny postlåda utanför villan. Det ska
              man ha lite respekt inför, tycker jag, när vi pratar om målsättningen
              och storleken på den.
            </seg>
            <seg n="1cb30907">
              Med detta, herr talman, vill jag yrka bifall till majoritetens
              förslag och avslag på reservationerna.
            </seg>
          </u>
          <note type="speaker" n="5e8953a1">
            Anf. 133 PER BOLUND (mp) replik:
          </note>
          <u who="per_bolund_0a9708" xml:id="i-a76d4093d9c34356-4" n="2597416f">
            <seg n="b7627a0e">
              Herr talman! Jan Andersson tycker att regeringen spänner bågen
              hårt när man säger 25 terawattimmar till år 2020. Jag visade i
              mitt anförande några exempel på att vi inte anser att det är en
              tillräckligt spänd båge som man håller i. Exempelvis har man i
              Tyskland lyckats bygga 35 terawattimmar bara vindkraft på ungefär
              samma tid som den svenska regeringen siktar på 25 terawattimmar
              totalt.
            </seg>
            <seg n="8fd41520">
              Om man tittar på de potentialer som finns har vi till exempel
              sett att Energimyndigheten säger att det finns möjlighet att bygga
              30 terawattimmar vindkraft. Vi vet att det är investeringar på
              gång som kommer att kunna ge 10 terawattimmar biobaserad el, och
              det finns försöksverksamheter med vågkraft. Vi hoppas alla på
              att vågkraften kommer att vara kommersiellt gångbar före 2020.
              Det finns möjligheter att producera solel. Dessutom vill regeringen
              även ha in ny vattenkraft i systemet. Det är oklart hur mycket
              det kommer att bli, men tillsammans gör det åtminstone 40 eller
              kanske uppåt 50 terawattimmar potentiell ny el som skulle kunna
              komma in i systemet. Men regeringen väljer att lägga sig på en
              nivå på 25 terawattimmar. Jag kan inte se det som att man spänner
              bågen särskilt hårt.
            </seg>
            <seg n="ac8aae03">
              Problemet är att när man sätter gränsen på den nivån kommer man
              inte att utnyttja den fulla potentialen för att bygga ut förnybar
              el i Sverige. Det tycker vi är väldigt tråkigt. Därför tycker
              vi att detta system om det ska vara kvar måste kompletteras med
              andra styrmedel som kan ha en funktion, till exempel att man kompletterar
              det med ett fastprissystem eller att man har stödsystem för till
              exempel solel eller havsbaserad vindkraft eller vågkraft. Vi tycker
              inte att regeringens ambitioner når tillräckligt långt, helt enkelt.
            </seg>
          </u>
          <note type="speaker" n="9513cc31">
            Anf. 134 JAN ANDERSSON (c) replik:
          </note>
          <u who="jan_andersson_a74953" xml:id="i-81e0b1091ba1e7fb-1" n="c28c6afc">
            <seg n="6d4192e3">
              Herr talman! Jämförelsen med Tyskland tycker jag är ganska magstark.
              Nu har jag inte alldeles färska siffror, och på den tiden jag
              gick i skolan var ju Tyskland dessutom delat i två delar, men
              jag har någonstans i bakhuvudet att det handlar om ungefär 80
              miljoner invånare. Det måste ju sättas i relation till de 35 terawattimmarna
              som Per Bolund pratar om. I Sverige är vi runt 9 miljoner invånare.
              Tyskland är alltså ungefär tio gånger så stort som Sverige. När
              man jämför terawattimmar måste man också jämföra storleken på
              den volym som ska bära de investeringar som vi gör när det gäller
              förnybar el.
            </seg>
            <seg n="6f087c3d">
              Sedan kan jag också konstatera att när det gäller om man ska
              ha ett fastprissystem eller ej, herr talman, är Per Bolund ensam
              i denna kammare om att förespråka det systemet. Det finns ingen
              av Per Bolunds tänkta regeringskolleger som tycker att det är
              en klok väg att gå att införa ett fastprissystem. Vi har ett certifikatsystem
              därför att vi vill ha ett kostnadseffektivt system för att få
              fram förnybar el.
            </seg>
            <seg n="e33f7830">
              Jag måste ändå, när det gäller nivån i certifikatsystemet, fråga
              Per Bolund om han delar min bedömning att det gäller att hantera
              detta på ett ansvarsfullt sätt så att man inte skruvar upp nivån
              så högt att priset stiger och vi därmed minskar förtroendet och
              acceptansen för elcertifikatssystemet som helhet.
            </seg>
          </u>
          <note type="speaker" n="a4067955">
            Anf. 135 PER BOLUND (mp) replik:
          </note>
          <u who="per_bolund_0a9708" xml:id="i-a76d4093d9c34356-5" n="2597416f">
            <seg n="e0b74e31">
              Herr talman! Jag kan lugna Jan Andersson och säga att självklart
              kan man inte ha hur höga målnivåer som helst just i ett certifikatsystem,
              men däremot kan man genom att komplettera systemet med andra styrmedel
              faktiskt se till att man uppnår en större del av potentialen som
              finns för att bygga ut till exempel vindkraft och annan förnybar
              el.
            </seg>
            <seg n="18d8cf4b">
              Jag tycker att Jan Andersson fokuserar väldigt mycket på hur
              stor befolkningen är som kan ta del av kostnaden och inte på potentialen.
              Vilka vindlägen finns? Vilka möjligheter finns? Jag skulle snarare
              säga att Sverige har mycket bättre möjligheter än Tyskland. På
              grund av att vi har en mindre befolkning och är mindre tätbefolkat
              har vi stora möjligheter att bygga ut vindkraften. Egentligen
              borde det alltså vara lättare att bygga ut vindkraften i Sverige
              än i Tyskland.
            </seg>
            <seg n="16491dc3">
              Jag skulle också vilja fråga Jan Andersson om den småskaliga
              vattenkraften. Det har hänvisats här i debatten till att miljöbalken
              skulle skydda oss från att bygga ut och exploatera sådana vattendrag
              som är av stort naturvärde. Nu vet vi ju att miljöbalken är en
              avvägningslagstiftning, vilket innebär att den miljöskada som
              uppstår vid en exploatering vägs mot värdet av den exploatering
              som sker, till exempel i form av försåld el från ett nytt vattenkraftverk.
            </seg>
            <seg n="a35fc2e2">
              När man genom certifikatsystemet går in och stöder utbyggnaden
              av småskalig vattenkraft ökar man värdet av den försålda elen,
              vilket gör att fler exploateringar kommer att bli möjliga. Det
              vill säga att man accepterar större förluster av naturvärden genom
              att man då kan sälja elen till ett högre värde.
            </seg>
            <seg n="bc720bb8">
              Det finns inget annat sätt att se på detta än att man helt enkelt
              kommer att exploatera fler vattendrag när man för in vattenkraften
              i certifikatsystemet än om man inte gör det.
            </seg>
            <seg n="5984a819">
              Då vill jag fråga: Tycker Centerpartiet att det är en acceptabel
              utveckling att vi kommer att exploatera stora delar av våra vattendrag
              utöver de 80 procent som redan i dag är exploaterade och därmed
              förlora de stora naturvärden som finns i att ha rinnande vatten?
              Vi vet att många djur- och växtarter är beroende av rinnande vatten,
              och vi vet att ekosystemen är väldigt tätt sammanknutna och beroende
              av att miljön försvaras och finns kvar.
            </seg>
          </u>
          <note type="speaker" n="cf779669">
            Anf. 136 JAN ANDERSSON (c) replik:
          </note>
          <u who="jan_andersson_a74953" xml:id="i-81e0b1091ba1e7fb-2" n="c28c6afc">
            <seg n="9e34fec1">
              Herr talman! Frågan gäller huruvida småskalig och effektiviserad
              vattenkraft ska vara berättigad till elcertifikat. Ja, den ska
              vara berättigad till elcertifikat. Precis som jag sade i talarstolen
              här tidigare är det oerhört viktigt att vi inte håller på och
              mekar med certifikatsystemet för att inte minska tilltron och
              acceptansen.
            </seg>
            <seg n="f04b7d65">
              Precis som Per Bolund säger ska det självklart göras en hård
              miljöprövning i samband med att man ansöker om att få förändra
              någonting i vattenkraften. Det är dessutom så, vilket har ett
              viktigt signalvärde i det här och som också Socialdemokraterna
              har gett uttryck för i en av sina reservationer, att vattenkraften
              har en betydelse. Den har inte minst en stor betydelse i samklang
              med vindkraften som regleringskraft för att vara med och möta
              upp de gånger som det inte blåser särskilt bra. Vattenkraften
              har alltså betydelse som reglerkraft gentemot vindkraften.
            </seg>
            <seg n="9a3ace14">
              Vi skapar ingen osäkerhet kring detta när vi tittar på elcertifikatssystemet.
              Systemet ligger kvar som tidigare, precis som några av dina kolleger
              tycker.
            </seg>
          </u>
          <note type="speaker" n="13ea9a0b">
            Anf. 137 KENT PERSSON (v) replik:
          </note>
          <u who="kent_persson_3230c6" xml:id="i-0c937eb0ff59a89b-3" n="43da2020">
            <seg n="0e7b780c">
              Herr talman! När Jan Andersson går upp och yrkar bifall till
              förslaget i sitt betänkande gör han det mot bakgrund av att det
              skulle vila på någon vetenskaplig grund, och det oppositionen
              föreslår vilar på något sätt inte på den vetenskapliga grund som
              Jan Andersson tycker att regeringens förslag och förslaget i utskottets
              betänkande vilar på. Det här är ett sätt att debattera som blir
              ganska fånigt, tycker jag. Jag kan inte förstå varför 25 terawattimmar
              skulle vara mera vetenskapligt än 30 terawattimmar. Att sedan
              fråga varför vi inte säger 50 eller 70 gör ju att hela den här
              diskussionen hamnar på en väldigt låg nivå.
            </seg>
            <seg n="f6559b33">
              Låt oss konstatera att vi har större ambitioner. Vi har hört
              det tidigare. När vi har uppnått de här 25 terawattimmarna ska
              vi fortsätta bygga ut. Ni medger ju att det egentligen finns möjligheter
              att ytterligare höja det från början, men ni har valt att inte
              göra det. Och vi har, utifrån branschens beräkningar, gjort en
              annan bedömning, nämligen att vi kan gå längre med rimliga insatser
              och resurser.
            </seg>
            <seg n="9f5b103e">
              I övrigt är det som skiljer oss åt när det gäller den här propositionen
              egentligen tilldelningsprincipen. Vi står ju bakom delen om tilldelning
              men hade önskat att det fanns en utfasningsmodell i den för att
              man ska kunna undvika de effekter som Per Bolund faktiskt har
              talat om tidigare, nämligen risken för att anläggningar tas i
              bruk. Det borde ha funnits en bättre utfasningsperiod ur systemet
              för dem som inte kommer att få någon tilldelning.
            </seg>
          </u>
          <note type="speaker" n="8890009b">
            Anf. 138 JAN ANDERSSON (c) replik:
          </note>
          <u who="jan_andersson_a74953" xml:id="i-81e0b1091ba1e7fb-3" n="c28c6afc">
            <seg n="880a58dd">
              Herr talman! När det gäller utfasningsbitarna är majoritetens
              ståndpunkt i detta att vi har 15 år som tilldelningstid. Det är
              en ganska lång tid, och man är dessutom redan från starten medveten
              om vilket tidsperspektiv det handlar om. Då gäller det ju faktiskt
              att som företagare i den här branschen se till att man under den
              tid som man har certifikaten sig tilldelade också reservera medel
              så att man klarar sig efter den tid då certifikaten har gått ut,
              om det handlar om en reparation, renoveringar eller liknande.
            </seg>
            <seg n="b5d5a65d">
              Sedan har jag nog inte påstått att det finns någon vetenskaplig
              grund för vare sig det ena eller det andra. Det jag ville peka
              på i mitt anförande är att vi måste vara rädda om den tilltro
              till och den acceptans för elcertifikatssystemen som finns. Skruvar
              vi upp detta för högt är risken uppenbar att prisnivåerna på systemet
              gör att acceptansen minskar. Minskar acceptansen från dem som
              betalar för certifikaten kommer också osäkerheten att öka för
              dem som investerar i förnybar el.
            </seg>
            <seg n="bd052ef3">
              Jag vill peka på denna risk. Det gäller att lägga fast ett mål
              som är vettigt för att vi inte ska gå miste om den kanske värdefullaste
              tillgången i elcertifikatssystemet, nämligen den tilltro och acceptans
              som finns för systemet.
            </seg>
          </u>
          <note type="speaker" n="1ab6e424">
            Anf. 139 KENT PERSSON (v) replik:
          </note>
          <u who="kent_persson_3230c6" xml:id="i-0c937eb0ff59a89b-4" n="43da2020">
            <seg n="8e093c40">
              Herr talman! När det gäller utfasningen har jag bara en kort
              kommentar. Jag står ju bakom tilldelningsprinciperna. Vad vi hade
              var ett yrkande som skulle ha gett lite grädde på moset. Det är
              ingen stor fråga över huvud taget.
            </seg>
            <seg n="0bda91d8">
              När vi kommer till tilldelningen, 25 terawattimmar eller 30 terawattimmar,
              kommer du ändå tillbaka till att 25 terawattimmar är ansvarsfullt,
              att det skapar acceptans och att det också skapar någon form av
              stabila spelregler för aktörerna. Däremot gör inte 30 terawattimmar
              det. Då säger du ändå på följande sätt: 25 terawattimmar är golvet.
              När vi har uppnått det ska vi givetvis fortsätta efter det. Ser
              du inte att det här inte hänger ihop i ditt resonemang?
            </seg>
            <seg n="12a9fd58">
              Branschen säger att det finns förutsättningar för att ta höjd.
              När vi går ut och talar om minst 30 terawattimmar gör vi det utifrån
              den tilltro som vi har till marknaden att klara av den delen och
              till att Energimyndigheten kan skapa ett system som gör det möjligt
              att introducera elcertifikat som motsvarar 30 terawattimmar.
            </seg>
            <seg n="ac2ea12e">
              Det är att ge spelregler. Det är också att spänna bågen lite
              högre. Vi gör det inte för att vi vill vara bättre, utan vi är
              ganska övertygade om att de möjligheterna finns utifrån vad de
              olika branschorganisationerna säger om inte bara vad som är tekniskt
              möjligt utan också vad som är ekonomiskt möjligt att introducera
              och göra i den svenska förnybara elproduktionen.
            </seg>
          </u>
          <note type="speaker" n="30cfdb3e">
            Anf. 140 JAN ANDERSSON (c) replik:
          </note>
          <u who="jan_andersson_a74953" xml:id="i-81e0b1091ba1e7fb-4" n="c28c6afc">
            <seg n="d9bdf8ef">
              Herr talman! Som jag sade i anförandet tidigare är det elva år
              fram till 2020, och vi pratar om 25 terawattimmar. Det är tveklöst
              stora energivolymer. Jämfört med kärnkraft och vattenkraft motsvarar
              25 terawattimmar lite styvt en tredjedel av endera kärnkraft eller
              vattenkraft. Det är alltså inga små volymer vi pratar om här.
            </seg>
            <seg n="93ebce21">
              Jag förstod inte riktigt sambandet i detta heller. Det är ju
              inte så att vi ska sluta bygga 2020, utan det kommer ju att vara
              en fortsättning på certifikatsystemet även efter 2020. Men allt
              går inte att göra samtidigt. Det gäller att ta det i en takt som
              gör att vi fortsatt har en stark acceptans för systemet. Vår bedömning
              är att vi kommer att ha det med 25 terawattimmar.
            </seg>
          </u>
          <note type="speaker" n="81c9a9cd">
            Anf. 141 RENÉE JERYD (s) replik:
          </note>
          <u who="renee_jeryd_561a6b" xml:id="i-2fa92489c5312303-3" n="0ef9f233">
            <seg n="d92a307b">
              Herr talman! Vi har inte vunnit valet än, men Centern talar som
              om vi hade gjort det. Jan Andersson betraktar detta enbart som
              finjusteringar, så då är frågan: Varför gjorde vi inte ett ordentligt
              förslag från början?
            </seg>
            <seg n="fe2a78c1">
              Det är roligt att Jan Andersson anser att vi är ansvarsfulla,
              men det borde ju Centern redan veta efter alla gånger då vi har
              gjort upp.
            </seg>
            <seg n="1da1facc">
              Energiinvesteringar är långsiktiga, och då är frågan: Varför
              kan vi inte komma överens över blocken utan att vara låsta i partiöverenskommelser?
            </seg>
            <seg n="d5caf91b">
              Herr talman! Jan Andersson säger också att vårt samarbete spretar,
              men som jag sade förut handlar det om partiförhandlingar. Förhandlingar
              innebär ett givande och ett tagande. Vissa gånger vinner man,
              och vissa gånger förlorar man, och det måste Jan Andersson vara
              väl medveten om. Jag säger bara: landsbygdspolitik, kärnkraft
              och så vidare.
            </seg>
          </u>
          <note type="speaker" n="24563f9f">
            Anf. 142 JAN ANDERSSON (c) replik:
          </note>
          <u who="jan_andersson_a74953" xml:id="i-81e0b1091ba1e7fb-5" n="c28c6afc">
            <seg n="71da0863">
              Herr talman! Renée Jeryd frågar varför vi inte kan komma överens
              över blockgränserna. Min fråga till Renée Jeryd måste bli: Varför
              kan ni inte bli överens inom oppositionen? Vi ser ju det av antalet
              reservationer i det här betänkandet. Varför är inte ni överens?
            </seg>
          </u>
          <note type="speaker" n="065a9313">
            Anf. 143 RENÉE JERYD (s) replik:
          </note>
          <u who="renee_jeryd_561a6b" xml:id="i-2fa92489c5312303-4" n="0ef9f233">
            <seg n="8f0b838a">
              Herr talman! Vi har tyvärr inte makten ännu. Om vi hade haft
              makten skulle vi ha varit överens.
            </seg>
            <seg n="800ef9a4">
              Jag vill komma in på resonemanget om vindkraft och balanskraft.
              Visst, vindkraften behöver i dag balanskraft. Det beror på att
              vi inte har tillräckligt med vindkraft. Om vi hade haft tillräckligt
              med vindkraft genom att ha högre ambitionsnivåer i våra certifikatsystem
              skulle vi inte ha behövt så mycket vattenkraft för balans eftersom
              det alltid blåser någonstans i Sverige.
            </seg>
          </u>
          <note type="speaker" n="4248ab35">
            Anf. 144 JAN ANDERSSON (c) replik:
          </note>
          <u who="jan_andersson_a74953" xml:id="i-81e0b1091ba1e7fb-6" n="c28c6afc">
            <seg n="26d32b81">
              Herr talman! Vattenkraft som ska balansera vindkraften jag vet
              inte riktigt hur jag ska bemöta det. Vattenkraften är oerhört
              viktig för att balansera vindkraften. Jag trodde att det bland
              annat var därför Socialdemokraterna skilde sig från de båda andra
              oppositionspartierna i den reservation som handlar om hur man
              ser på vattenkraften. De inser vikten av vattenkraft som balanseringskraft
              för vindkraften.
            </seg>
            <seg n="5876a6c6">
              Om vi hade haft makten skulle vi ha varit överens, säger Renée
              Jeryd. Jag hoppas att Renée Jeryd inser att i ett sådant här betänkande
              läses även reservationerna av dem som investerar i förnybar elproduktion
              i Sverige. Det sprider naturligtvis oro när man ser att det spretar
              på det sättet inom oppositionen.
            </seg>
          </u>
          <note n="5ff008b1">
            Överläggningen var härmed avslutad.
          </note>
          <note n="5eee1b1b">
            11 § Europeiska energinät
          </note>
          <note n="ab1ecb76">
            Föredrogs
          </note>
          <note type="speaker" n="317d3bfc">
            Anf. 145 RENÉE JERYD (s):
          </note>
          <u who="renee_jeryd_561a6b" xml:id="i-2fa92489c5312303-5" n="0ef9f233">
            <seg n="c34e5a88">
              Herr talman! För oss socialdemokrater är trygga jobb den övergripande
              frågan. Trygga jobb fås bland annat genom trygg energiförsörjning.
              Det är jobben som gäller. Genom en trygg energiförsörjning kan
              vi behålla jobben men även skapa arbetstillfällen genom hållbara,
              klimatsmarta lösningar när det gäller energiproduktion. Gröna
              jobb ska vara en självklar del i den svenska modellen.
            </seg>
            <seg n="017756e5">
              Hur väl en energimarknad fungerar är en avgörande faktor för
              energiomställning men också för ekonomin i stort för jobben, konkurrenskraften
              och industrin. Mer förnybar energi kan fasa ut den sista fossila
              energin ur det nordiska energisystemet och komma att göra Sverige
              till en viktig exportör av förnybar energi, men även av tekniska
              lösningar för mer miljövänlig energi.
            </seg>
            <seg n="24bb01a6">
              I grönboken om europeiska energinät framhåller kommissionen att
              dessa nät måste genomgå snabba och omfattande förändringar för
              att EU:s mål om mer förnybar energi ska kunna uppfyllas. Målet
              ska baseras på de så kallade 20-20-målen och EU:s övriga energipolitiska
              mål. Som alla säkert vet bygger EU:s strategi i dessa frågor på
              tre delar konkurrenskraftig energi, säker energitillförsel samt
              miljö och klimat.
            </seg>
            <seg n="eaeda2b9">
              EU är en viktig aktör när det gäller energi- och klimatfrågor.
              Det innebär inte att vi i Sverige kan luta oss tillbaka och låta
              EU sköta arbetet. Sverige måste agera kraftfullt i dessa frågor.
              Det är viktigt att den politik vi för kan hålla över tid, vara
              hållbar över flera mandatperioder. Klimat- och energifrågorna
              är nyckeln till politisk framgång. Det behövs en balanserad dialog
              mellan politiker och alla aktörer inom energi- och miljöområdet.
            </seg>
            <seg n="c083b5df">
              EU:s stora beroende av importerad energi är ett politiskt problem.
              Importen består främst av fossila bränslen som olja och naturgas.
              Klimatförändrande växthusgaser släpps ut när fossila bränslen
              förbränns, och då talar vi som alla vet om kol, olja och naturgas.
              Att öka satsningarna på naturgasledningar gör att vi får ett större
              fossilberoende och produktionen av förnybar biogas kan komma att
              slås ut.
            </seg>
            <seg n="e37189ed">
              Att få ett hållbart energisystem handlar om många faktorer i
              samverkan. Det handlar om att både tillföra ny ren energi och
              effektivisera befintlig användning. Det handlar också om att styra
              användningen av olika energislag så effektivt som möjligt. Regeringen
              öppnar genom sitt ställningstagande för ett ökat fossilgasberoende
              i form av rysk naturgas till Sverige. Regeringen riskerar därmed
              att slå ut den svenska biokraftvärmen. I stället föreslår vi socialdemokrater
              ett ökat tillvaratagande av kraftvärmen vilket skapar jobb, inte
              fossilbränsleberoende.
            </seg>
            <seg n="ce4bbbfd">
              Herr talman! Under vintern har vi kunnat konstatera att ett beroende
              av enbart en importerad energikälla har inneburit problem för
              många länder i Europa. På senhösten hade jag förmånen att få vara
              på ett energiförsörjningsmöte i Strasbourg. Där talade jag med
              en parlamentariker från ett av EU:s nya medlemsländer, och hon
              var djupt oroad över deras beroende av rysk gas. Hon visste inte
              hur rätt hon hade!
            </seg>
            <seg n="71c62472">
              För att hjälpa dessa länder är det inte i första hand nya ledningar
              som behövs utan hjälp att få i gång en egen förnybar produktion.
              På sikt är en gemensam europeisk elmarknad att eftersträva. Dock
              bygger det, som jag nämnt, på att varje enskilt land tar ansvar
              för att investera i hållbar förnybar energiproduktion. Ihopkoppling
              av illa fungerande marknader leder bara till höjda elpriser. Höjda
              elpriser kommer att skada den svenska industrins konkurrenskraft
              och därmed jobben. Det är jobben som är viktiga för oss socialdemokrater,
              och därför har vi svårt att förstå regeringens planer på ett forcerat
              inträde till en dåligt fungerande europeisk marknad.
            </seg>
            <seg n="373c8cd6">
              Låt oss i stället fokusera på den nordisk-baltiska marknaden
              genom konkurrens och bättre överföringskapacitet. När den fungerar
              ser vi stora fördelar med en integrering av europeisk marknad.
              Det finns i dag, som sagt, en nordisk elmarknad där prisbilden
              är relativt stabil, vilket är ett måste för den svenska basindustrin.
              Vi kan inte låta industrin bli beroende av kolkondens. Det gör
              vi om vi forcerar inträdet i ett europeiskt energinät. Det handlar
              inte om protektionism utan om sunt förnuft, för endast 20 procent
              av EU:s energiproduktion är koldioxidfri och 8 ½ procent är förnybar.
              Innan en integrering kan ske måste övriga regioner ta ansvar för
              sin egen energiproduktion och skapa väl fungerande regionala elmarknader.
            </seg>
            <seg n="15756872">
              Avslutningsvis kan vi konstatera att regeringen tydligen svävar
              på målet ifall oljeledningar ska omfattas av det nya instrumentet
              för investeringar i energiinfrastruktur. Vi anser att det är givet
              att så inte bör vara fallet med tanke på 20-20-20-målet.
            </seg>
          </u>
          <note n="7b5e77da">
            Herr talman! Jag yrkar bifall till reservation 1.
          </note>
          <note type="speaker" n="b64b9591">
            Anf. 146 KENT PERSSON (v):
          </note>
          <u who="kent_persson_3230c6" xml:id="i-0c937eb0ff59a89b-5" n="43da2020">
            <seg n="0b3cf005">
              Herr talman! Jag vill börja med att yrka bifall till reservation
              1, den motivreservation som vi har.
            </seg>
            <seg n="74533e48">
              Låt mig sedan säga att när vi diskuterar EU:s grönbok tycker
              jag att den svenska hållningen ska vara att en bättre infrastruktur
              för distribution av el och biogas i första hand ska fungera som
              ett medel för att på ett effektivt sätt nå de klimatrelaterade
              målen för energipolitiken, alltså 20-20-20. Det borde vara utgångspunkten.
            </seg>
            <seg n="e195daf8">
              Tyvärr andas grönboken starkt att det handlar om försörjningstrygghet.
              Det kan jag i och för sig förstå, och jag har ingenting emot det,
              men jag tycker samtidigt att man måste börja i rätt ända när man
              pratar om försörjningstrygghet och utbyggnad av infrastrukturen.
              Det finns vissa grundförutsättningar som jag och Vänsterpartiet
              anser måste fungera innan vi sammanlänkar oss med övriga Europa.
            </seg>
            <seg n="aad21acf">
              Framför allt måste det finnas en fungerande elmarknad ute i Europa.
              Det måste finnas garantier, men inte bara ord. Man måste gå från
              ord till handling och separera näten, distributionen, från produktionen.
              Först då finns det grundläggande förutsättningar för att få en
              fungerande elmarknad och på det sättet också en bättre konkurrens,
              något som saknas i dag.
            </seg>
            <seg n="64babae2">
              Man bör också börja på hemmaplan och städa här. I dag finns det
              flaskhalsar i den svenska infrastrukturen när det gäller elförsörjningen.
              Det behövs kraftfulla insatser här för att kunna introducera förnybar
              energi. Det gäller norra Sverige. Det gäller också den havsbaserade
              vindkraften.
            </seg>
            <seg n="01e4050b">
              Vi måste också bygga ut och få en bättre fungerande nordisk marknad
              än vi i dag har. Nu har ett steg tagits av den svenska och den
              norska regeringen. Jag är jätteglad över det. Vi får ett gemensamt
              elcertifikatssystem. Det ger vissa förutsättningar för att det
              ska fungera bättre. Det handlar inte bara om distribution av energi
              utan också om priset, om priskonkurrensen.
            </seg>
            <seg n="f13a4d1b">
              Nästa steg är givetvis att inkorporera de baltiska staterna i
              det nordiska elsystemet och att på det sättet bygga ut när det
              gäller de förutsättningarna. Därom är vi helt överens. Men det
              gäller att börja i rätt ända för att få det här att fungera. Börjar
              man inte i rätt ända får vi inte fungerande energiinvesteringar.
              Det gäller också ledningsproduktion.
            </seg>
            <seg n="8ec2d217">
              När det gäller den svenska hållningen och, i det här betänkandet,
              investeringar i oljeledningar är tyvärr utskottets majoritet väldigt
              luddig. Vad menar man egentligen? Anser man att detta med att
              uppnå 20-20-20-målen är att ge stöd till och investera i ny infrastruktur
              för att distribuera olja runt om i Europa? Jag tycker inte det.
              I stället är det fråga om ett avsteg från de principerna. Inte
              heller förbättras arbetet med att nå de målen.
            </seg>
            <seg n="c05d1dab">
              Med dessa ord yrkar jag, om jag inte tidigare gjort det, bifall
              till reservation 1.
            </seg>
          </u>
          <note type="speaker" n="3471fd2a">
            Anf. 147 PER BOLUND (mp):
          </note>
          <u who="per_bolund_0a9708" xml:id="i-8710edff26b18111-0" n="2597416f" next="i-a47bd28904574925-0"/>
          <note n="53103f8d">
            Herr talman! Jag börjar med att yrka bifall till reservation
            2 från Miljöpartiet.
          </note>
          <u who="per_bolund_0a9708" xml:id="i-a47bd28904574925-0" n="2597416f" prev="i-8710edff26b18111-0">
            <seg n="d042b333">
              Det är tydligt att en utbyggnad av energinäten, framför allt
              elnäten, spelar en avgörande roll för att klara den utbyggnad
              av förnybar el som är nödvändig för att EU ska kunna minska sina
              klimatpåverkande utsläpp. Utan en kraftig utbyggnad av elnäten
              kommer det inte att bli möjligt att bygga ut vindkraft och andra
              förnybara energikällor så mycket som är nödvändigt för att kunna
              fasa ut användningen av kol och andra icke förnybara bränslen.
            </seg>
            <seg n="75508770">
              Inom EU ser vi nu i stället en mycket oroande utveckling. Fokus
              flyttas från att förhindra långtgående klimatförändringar till
              att öka energitryggheten och säkra leveranser framför allt av
              fossilgas, olja och kol. Denna utveckling är för oss mycket oroande.
              Vi tycker att det borde vara Sveriges absoluta huvuduppgift att
              se till att varje krona som investeras i energiinfrastruktur effektivt
              bidrar till lösningen på det globala klimathotet.
            </seg>
            <seg n="5e40db39">
              Det här innebär att alla energipolitiska insatser måste granskas
              mot bakgrund av hur väl de bidrar till att utsläppen av växthusgaser
              minskar.
            </seg>
            <seg n="801c1537">
              Vi ser tydligt att förslagen i den grönbok som vi nu diskuterar
              är sådana att klimathotet inte beaktas i tillräcklig utsträckning.
              Varje dag ser vi nya forskningsrön som visar på att klimathotet
              är värre och att försämringen kommer snabbare än vi någonsin trott.
              På forskarmötet nere i Köpenhamn kom det nya forskningsresultat
              som visar att havsytehöjningen kan bli minst entvå meter under
              innevarande århundrade. Kanske blir det en höjning med ända upp
              till femsju meter, något som skulle vara en fullständig klimatkatastrof.
            </seg>
            <seg n="080e8ecc">
              Tyvärr tas detta inte upp i grönboken, utan den genomsyras av
              ett fokus på försörjningstrygghet. Det leder till förslag som
              innebär att mycket av den tillkommande infrastrukturen kommer
              att bidra till en ökad användning av fossila bränslen såsom olja
              och gas detta i stället för att minska den användningen, vilket
              är nödvändigt. Detta är naturligtvis inte acceptabelt.
            </seg>
            <seg n="532a6514">
              Herr talman! Med en EU-politik som den som föreslås i den här
              grönboken är risken betydande att satsningen på förnybar energi
              och på en effektivare energianvändning förhindras och att i stället
              storskaliga infrastrukturprojekt genomförs som gör att Europa
              ännu hårdare låser sig fast i ett fossilbränsleberoende. Sådana
              satsningar försvagar kraftigt unionens trovärdighet när det gäller
              att vara föregångare inför förhandlingarna om ett nytt globalt
              klimatavtal till hösten i Köpenhamn.
            </seg>
            <seg n="11557b98">
              Vi vet att Europeiska unionen och speciellt Sverige har världens
              ögon på sig inför det klimatavtal som ska komma i Köpenhamn. Vi
              vet också att det inte räcker med enbart fagra ord. Det räcker
              inte med stolta deklarationer, utan alla sådana här ord måste
              följas upp i praktisk politik. Man måste visa att man menar det
              man säger. Vi ser att den här grönboken i stället pekar i en helt
              annan riktning. Den pekar mot att EU säger att man ska vara föregångare,
              men i verkligheten prioriterar man leveranstrygghet och energisäkerhet
              framför att vara en föregångare på klimatområdet. Det är väldigt
              tragiskt. Vi tror att detta kommer att göra det svårare att till
              hösten i Köpenhamn få ett tillräckligt bra klimatavtal.
            </seg>
            <seg n="da58373a">
              Därför anser vi att regeringen borde ta avstånd från grönboken
              och tydligt klargöra att Sverige inte är intresserat av projekt
              som innebär ökad användning av fossila bränslen. I stället för
              att propagera för infrastruktursatsningar som leder till en ökad
              import av gas och olja borde EU satsa på att på samma gång förbättra
              försörjningstryggheten och förstärka miljöarbetet genom att på
              alla sätt främja produktion och distribution av förnybar energi.
              Den förnybara energin är nämligen energi som finns på plats i
              Europa och som vi kan använda oss av och som därför inte gör oss
              beroende av våra grannländer eller av långväga transporter av
              fossila bränslen.
            </seg>
            <seg n="9527ee11">
              Vi anser också att det måste tydliggöras att de investeringar
              som görs via EU:s budget, eller via andra finansiärer till exempel
              Europeiska investeringsbanken ska främja framväxten av ett decentraliserat
              eldistributionssystem och också gynna energiproduktion från förnybara
              energikällor.
            </seg>
          </u>
          <note type="speaker" n="5264514e">
            Anf. 148 CECILIE TENFJORD-TOFTBY (m):
          </note>
          <u who="cecilie_tenfjord-toftby_30eb9c" xml:id="i-03034aea3b195b5c-0" n="fba30b65" next="i-6d38fd4394e1c452-0"/>
          <note n="77346e6e">
            Herr talman! Jag börjar med att yrka bifall till utskottets förslag
            i betänkandet och avslag på reservationerna.
          </note>
          <u who="cecilie_tenfjord-toftby_30eb9c" xml:id="i-6d38fd4394e1c452-0" n="fba30b65" prev="i-03034aea3b195b5c-0">
            <seg n="a177430d">
              Energifrågorna är nu i fokus som aldrig förr. EU har högt satta
              mål vad gäller en hållbar utveckling på energiområdet och identifierar
              i grönboken om ett tryggt, hållbart och konkurrenskraftigt energinät
              vilka åtgärder man anser behövs för att nå 20-20-20-målen och
              samtidigt trygga energitillförseln i Europa. Denna grönbok är
              bara ett av ett tjugotal dokument som ingår i EU:s andra strategiska
              energiöversyn.
            </seg>
            <seg n="049d1794">
              Syftet med grönboken är att lyfta fram hur EU ska kunna bygga
              ett nytt modernt energinät. I grönboken finns det också förslag
              om strategiska projekt som EU bör främja för att nå sina energi-
              och miljömål.
            </seg>
            <seg n="f2c19a6e">
              Att bygga en fungerande och modern infrastruktur för energiöverföring
              är vad det här handlar om. Det handlar också i allra högsta grad
              om att bygga nya miljövänliga energiformer. Det befintliga energinätet
              måste moderniseras och byggas ut för att EU:s mål om förnybar
              energi och energieffektivisering ska kunna uppnås.
            </seg>
            <seg n="9694a14f">
              Att miljömålen ska vara det tyngst vägande argumentet i moderniseringen
              och utvecklingen av energinätet framgår av den svenska ståndpunkten.
              Ett annat och viktigt argument är det om solidariteten gentemot
              övriga EU vad gäller tillgången både till en miljövänlig och till
              en säker energiförsörjning.
            </seg>
            <seg n="282d9e5e">
              Flera av våra grannar i EU är i dagsläget starkt beroende av
              några enstaka, några få, energileverantörer, precis som Renée
              Jeryd sade i sitt anförande. Under vintern har Europa, som vi
              alla vet, fått känna av hur sårbart det är när Ryssland väljer
              att stänga av gaskranarna.
            </seg>
            <seg n="e8124478">
              Men här resonerar vi kanske på ett annat sätt än Socialdemokraterna,
              för denna aktuella händelse markerar tydligt, i alla fall för
              oss, hur viktigt det är med solidaritet i energifrågorna ett begrepp
              som jag tidigare ansåg var ett av Socialdemokraternas hedersbegrepp
              och då inte bara på grund av själva energitillförseln utan också
              för att kunna erbjuda de länder som fortfarande har långt kvar
              till att nå EU:s miljömål en möjlighet att nyttja andra producenters
              miljövänligare energiproduktion.
            </seg>
            <seg n="a8d5db28">
              Utvecklandet av det europeiska energinätet är ingenting som kommer
              att hända i morgon. Det är väl ingen som på allvar tror det. Socialdemokraterna
              säger att de vill utveckla det regionala nätet. Rent logiskt är
              det detta som kommer att hända som steg ett. På s. 10 i den svenska
              översättningen av grönboken kan ni själva läsa: Inom EU:s inre
              marknad är regionala nätverk det viktiga för en trygg och solidarisk
              energiförsörjning och utgör ett första steg mot en fullt sammankopplad
              inre energimarknad. Det var alltså steg ett.
            </seg>
            <seg n="21372157">
              Det är väl onödigt och kortsiktigt av er att fastna där. Se längre,
              se möjligheterna!
            </seg>
            <seg n="7160d8c2">
              Herr talman! I grönboken konkretiseras projekt som EU anser borde
              prioriteras. Sverige ställer sig positivt till att fokus läggs
              på ett litet antal prioriterade projekt och väljer i sin ståndpunkt
              att understryka vikten av satsningar som resulterar i ökad användning
              av förnybar energi. Ett av de projekt som finns på listan är sammanlänkningsplanen
              för Östersjöregionen. Detta har regeringen redan ställt sig bakom.
              Ett annat exempel som lyfts fram är utbyggnaden av nät för havsbaserad
              vindkraft i Nordsjön. Det är ett projekt som är av yttersta vikt
              för utökningen av miljövänlig elproduktion.
            </seg>
            <seg n="c6c593d7">
              Ytterligare ett förslag som regeringen i sitt ställningstagande
              väljer att lyfta fram som positivt är att energinäten också ska
              användas till annat än gas och el och visar att Sverige länge
              har drivit frågan om ett regelverk för infrastruktur för koldioxidlagring.
            </seg>
            <seg n="92fef945">
              Frågan om en enhetlig tillståndsprocess och samordning av projekt
              tas också upp i grönboken. Behovet av ett utökat samarbete för
              att underlätta och effektivisera utvecklingen av ett europeiskt
              energinät är självklart. I Sverige strävar vi efter att förenkla
              tillståndsprocesserna. Men vi anser också att kompetensproblem
              till exempel på överklagandesidan kan uppstå vid en gemenskapsstyrd
              process.
            </seg>
            <seg n="b5483edc">
              Herr talman! Utskottet ställer sig bakom det svenska svaret och
              understryker behovet av långtgående politiska överenskommelser
              för att lyckas tackla de utmaningar som klimathotet utgör. Denna
              aktuella grönbok utgör bara en liten bit på vägen för att nå EU:s
              högt satta miljö- och energimål. Tillsammans med 20-20-20-målen
              är ett väl utvecklat energinät viktigt för försörjningstrygghet
              och för en fungerande konkurrens på energimarknaden.
            </seg>
            <seg n="fcdd07c4">
              Den grundläggande svenska hållningen måste också fortsättningsvis
              vara att energinäten ska fungera som ett effektivt medel för att
              nå klimatmålen. Strävan efter att nå dessa mål förutsätter att
              vi moderniserar infrastrukturen på energiområdet.
            </seg>
            <seg n="f6ba808b">
              Herr talman! Avslutningsvis vill jag understryka att regeringens
              ståndpunkt i förhållande till de förslag som presenteras i grönboken
              inte påverkar regeringens pågående legala prövning av en gasledning
              i Östersjön.
            </seg>
          </u>
          <note type="speaker" n="567571e4">
            Anf. 149 KENT PERSSON (v) replik:
          </note>
          <u who="kent_persson_3230c6" xml:id="i-0c937eb0ff59a89b-6" n="43da2020">
            <seg n="634cbca4">
              Herr talman! Se längre, se möjligheterna! säger Cecilie Tenfjord-Toftby
              i sitt anförande. Javisst, det ska man göra. Jag läser utskottets
              ställningstagande där man poängterar vikten av att nå 20-20-20-målen,
              vilket man i EU har kommit överens om. Där är det ingen tvekan,
              där har vi samma uppfattning.
            </seg>
            <seg n="01ad6bcf">
              Man säger också att vi ska stödja en utbyggnad av bättre infrastruktur
              för distribution av el och gas, men inte en kommentar till planerna
              på satsningar på oljeledningar, inte en kommentar! Det finns i
              en bilaga till grönboken klart och tydligt uttalat om europeiska
              investeringsmedel till investeringar till oljeledning.
            </seg>
            <seg n="69d53085">
              Då är min fråga: På vilket sätt är den svenska hållningen förenlig
              med 20-20-20-målen?
            </seg>
          </u>
          <note type="speaker" n="1f5313a8">
            Anf. 150 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-2ef8b19aaf6cb0cf-7" n="fba30b65">
            <seg n="4bc1bbe7">
              Herr talman! Vad är Sveriges ställning i frågan om oljeledningar?
              I det svenska svaret står det att man väljer att avvakta och inte
              ta ställning till just frågan om oljeledningar. Förslaget har
              varit ute på remiss. Remissvaren har kommit till Regeringskansliet,
              och just i denna stund håller Regeringskansliet på att ta fram
              ett ställningstagande i denna fråga. Det ställningstagandet är
              inte klart än. Jag har inte direktkontakt med Regeringskansliet,
              tyvärr, så jag kan inte i dag meddela Kent Persson hur det svenska
              ställningstagandet kommer att bli, men det kommer. Vi får nog
              anledning att återkomma till det när det är klart.
            </seg>
            <seg n="158a95c8">
              Den svenska ståndpunkten är att vi avvaktar, vi väntar, men vi
              kommer att komma tillbaka med ett ställningstagande.
            </seg>
          </u>
          <note type="speaker" n="fd05f309">
            Anf. 151 KENT PERSSON (v) replik:
          </note>
          <u who="kent_persson_3230c6" xml:id="i-0c937eb0ff59a89b-7" n="43da2020">
            <seg n="d2bf4374">
              Herr talman! Men det är det här som riksdagen ska debattera och
              fatta beslut om. Det finns klart och tydligt uttalat att vi inte
              har någon ståndpunkt. Att inte ta ställning är att ta ställning.
              Att inte ha någon ståndpunkt innebär att ta ställning att man
              inte bryr sig. Det tycker jag är allvarligt. Det finns inte ett
              ord om några utredningar. Det finns inte ett ord om att utskottets
              majoritet väntar på direktiv från regeringen i frågan.
            </seg>
            <seg n="1865382d">
              Det här är allvarligt. Jag kan inte tolka det på annat sätt än
              vad som står i texten. Det går inte att göra någon annan tolkning
              ni har ingen större invändning gentemot EU:s planer på att använda
              europeiska skattemedel till investeringar i oljeinfrastruktur.
            </seg>
          </u>
          <note type="speaker" n="70fadf8c">
            Anf. 152 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-2ef8b19aaf6cb0cf-8" n="fba30b65">
            <seg n="65b5f6fa">
              Herr talman! Det jag kan meddela Kent Persson i dag är att den
              svenska regeringen inte har för avsikt att stödja europeiska oljeledningar.
              Jag kan tyvärr inte lägga till någonting i texten, jag har inte
              det mandatet.
            </seg>
            <seg n="913ab130">
              Det vi ska komma ihåg är att grönboken inte är ett dokument som
              konkret fastställer hur de europeiska energinäten ska byggas ut.
              Det här är ett förslag som är skickat ut på remiss. Den svenska
              regeringen kommer i och med det svenska ordförandeskapet att ha
              möjlighet att påverka det här i framtiden. När det blir skarpa
              förslag om hur utbyggnaden av europeiska energinät ska se ut kommer
              den här frågan att återkomma till oss. Vi kommer att ha möjlighet
              att uttala den svenska ståndpunkten och vad vi väljer att stödja
              och inte stödja.
            </seg>
            <seg n="d51407c9">
              Det som framgår i den svenska ståndpunkten och som är väldigt
              viktigt att komma ihåg är att på alla fält säger den svenska regeringen
              och utskottet att vi tycker att det viktigaste är att de moderna
              europeiska energinäten i första hand ska användas till att främja
              miljövänlig energiförsörjning.
            </seg>
            <seg n="1b047ed9">
              Jag kommer från en oljenation och kan medge att olja är ett fossilt
              bränsle, och jag anser inte att det är miljövänligt. Jag tycker
              att utifrån den svenska ståndpunkten och den vikt som vi har lagt
              på just det miljövänliga skulle detta kunna tolkas som att olja
              inte står högst upp på den svenska dagordningen.
            </seg>
          </u>
          <note type="speaker" n="37705de1">
            Anf. 153 RENÉE JERYD (s) replik:
          </note>
          <u who="renee_jeryd_561a6b" xml:id="i-2fa92489c5312303-6" n="0ef9f233">
            <seg n="f783af48">
              Herr talman! Solidaritet, rättvisa, jämlikhet är värdeladdade
              ord för oss socialdemokrater, och vi är stolta över dessa ord.
              Det är roligt att Moderaterna har lärt sig ett av dessa. Men Cecilie
              Tenfjord-Toftby lägger sina egna moderata värderingar på vad solidaritet
              är marknadslösningar avseende ledningar för att bygga in ett nytt
              beroende för ett land.
            </seg>
            <seg n="4b0d31b6">
              Solidaritet är för oss i den här frågan att hjälpa till att skapa
              en egen förnybar produktion för detta land. Varför säger Moderaterna
              nej till detta?
            </seg>
          </u>
          <note type="speaker" n="45d1f4e4">
            Anf. 154 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-2ef8b19aaf6cb0cf-9" n="fba30b65">
            <seg n="7ac3611f">
              Herr talman! Att förslaget kommer att göra att medlemsstaterna
              avstår från att utveckla den inhemska miljövänliga energiproduktionen
              är vad Renée Jeryd och Socialdemokraterna här insinuerar. Vad
              får Renée Jeryd att påstå det? Varför förutsätter Renée Jeryd
              att det bara är Sverige som är intresserat av att utveckla sin
              inhemska energiproduktion?
            </seg>
            <seg n="0e1fad78">
              Energi kommer också i framtiden att vara en eftertraktad handelsvara.
              Och det bör ligga i varje medlemslands egenintresse att modernisera
              och utöka sin elproduktion.
            </seg>
            <seg n="56ab2e46">
              EU:s stränga krav på en hållbar utveckling säkrar också att energiproduktionen
              kommer att vara en annan och mer modern och miljövänligare energiproduktion
              än vad vi ser i de olika EU-länderna i dag.
            </seg>
            <seg n="b3dcc906">
              Å andra sidan är det inte säkert att alla länder behöver ha en
              egen energiproduktion. Med ett väl utbyggt energinät kanske det
              mest effektiva, både av ekonomiska skäl och av miljöskäl, är att
              några länder med bra förutsättningar, som till exempel Sverige,
              producerar och säljer miljövänlig el till övriga EU-länder. Det
              är, som jag sade i mitt förra anförande när det gällde elcertifikaten,
              en otrolig möjlighet för Sverige att utveckla en ny exportmarknad
              för miljövänlig energi. Och det är något som en utbyggnad av de
              europeiska energinäten faktiskt möjliggör.
            </seg>
          </u>
          <note type="speaker" n="8f73aba8">
            Anf. 155 RENÉE JERYD (s) replik:
          </note>
          <u who="renee_jeryd_561a6b" xml:id="i-2fa92489c5312303-7" n="0ef9f233">
            <seg n="497d7f5f">
              Herr talman! Cecilie Tenfjord-Toftby berör precis vad det rör
              sig om, nämligen priset. Det är billigare att dra ett snöre än
              att göra någonting åt sin egen produktion.
            </seg>
            <seg n="3bf48c0e">
              Sedan är det roligt att grönboken får ett så väldigt genomslag
              för oljeledningar, och det är roligt att regeringen håller på
              att arbeta med ett ställningstagande. Men jag är inte riktigt
              säker på att jag skulle vara så optimistisk i frågan om oljeledningar,
              för jag tänker bara på kärnkraften.
            </seg>
          </u>
          <note type="speaker" n="418653b5">
            Anf. 156 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-2ef8b19aaf6cb0cf-10" n="fba30b65">
            <seg n="053ee9e4">
              Herr talman! Jag förstod inte riktigt om Renée Jeryd hade en
              fråga i sin replik. Men jag väljer att tolka det som att hon tycker
              att det är roligt att grönboken öppnar för oljeledningar. Jag
              tycker å andra sidan inte att det är roligt att grönboken öppnar
              för oljeledningar. Jag tycker inte att det är roligt att stora
              delar av Europa i dag är beroende av rysk naturgas.
            </seg>
            <seg n="baf03756">
              Jag tycker att det är bra att vi har ett förslag i grönboken
              där den svenska regeringen och majoriteten i näringsutskottet
              väljer att trycka på vikten av att en utbyggnad av ett europeiskt
              energinät i första hand ska gynna den miljövänliga energiproduktionen.
              Den ska gynna vindkraften, den ska gynna de nya miljövänliga energislagen.
              I den svenska ståndpunkten lyfts bland annat fram möjligheten
              att få in biogas i de befintliga gasledningarna.
            </seg>
            <seg n="8c015821">
              Jag tycker inte alls att det är roligt, Renée Jeryd, att vi ska
              öppna för fler och längre oljeledningar. Men jag tycker att det
              är mycket positivt att den svenska regeringen och majoriteten
              i näringsutskottet har valt linjen att energi ska vara miljövänlig,
              att europeiska energinät ska gynna de nya miljövänliga energislagen.
            </seg>
          </u>
          <note type="speaker" n="4cc9be18">
            Anf. 157 PER BOLUND (mp) replik:
          </note>
          <u who="per_bolund_0a9708" xml:id="i-a76d4093d9c34356-6" n="2597416f">
            <seg n="bae59b26">
              Herr talman! Det är lätt att luta sig mot vackra ord och att
              göra paragrafiska ställningstaganden när det gäller målsättning,
              men man måste också se vad man ställer upp på i praktiken.
            </seg>
            <seg n="cb28e700">
              Av sex konkreta projekt som finns i grönboken handlar tre om
              att utöka transporterna och användningen av fossila bränslen.
              Det kan man inte bara blunda för.
            </seg>
            <seg n="d23fc82f">
              Vi vet dessutom att Nord Stream-ledningen är upptagen som ett
              TEN-projekt och antagligen kommer att få EU-stöd ytterligare ett
              projekt. Som vi har varit inne på tidigare här öppnar grönboken
              dessutom för nya oljeledningar. Även om Cecilie Tenfjord-Toftby
              inte tycker att det är roligt, säger inte regeringspartierna någonting
              emot den planen. Genom att man ställer sig bakom grönboken öppnar
              man tvärtom för just de oljeledningar som du tyckte var så tråkiga
              alldeles nyss.
            </seg>
            <seg n="bb8495ad">
              Man ställer sig bakom de här planerna i ett läge där vi dels
              är på väg in i en tid med svåra klimatförändringar, dels ser hur
              europeiska gasfält är på väg att ebba ut. Till exempel i Danmark
              är produktionen på väg ned. Ändå väljer man att stödja planerna
              på ny infrastruktur för fossilbränsletransporter, som gör oss
              ytterligare beroende av fossila bränslen, som gör oss ytterligare
              beroende av transporter från andra delar av världen som kanske
              inte är de mest demokratiskt stabila.
            </seg>
            <seg n="21cf7160">
              Jag måste ifrågasätta om det verkligen kan vara rätt väg att
              gå att ställa sig bakom det. Är det inte läge för den svenska
              regeringen att vara en smula mer kritisk mot att en majoritet
              av de konkreta planerna i grönboken handlar om att inte öka förutsättningarna
              för förnybar energi? De konkreta planerna handlar framför allt
              om att öka användningen av fossila bränslen. Ändå säger regeringen
              glatt: Ja, men det finns ord med här om vindkraft och förnybar
              energi. Men det räcker inte. Ni måste ändå titta på vad det konkret
              handlar om. Det är ju i praktiken som klimatpolitiken utformas.
            </seg>
          </u>
          <note type="speaker" n="ec06ce86">
            Anf. 158 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-2ef8b19aaf6cb0cf-11" n="fba30b65">
            <seg n="2d518a04">
              Herr talman! Per Bolund säger här att vi ställer oss bakom hela
              grönboken. Så är det inte. Det står det inte i den svenska ståndpunkten
              och inte i utskottets ställningstagande. De projekt som du hittar
              i grönboken är inte projekt som den svenska regeringen och näringsutskottet
              har placerat dit. Det är projekt som EU har skrivit in i grönboken.
            </seg>
            <seg n="7735023c">
              Vad den svenska regeringen har gjort och vad majoriteten i näringsutskottet
              har gjort är att, precis som Per Bolund vill, vi har lyft fram
              just de projekt som gynnar miljön som de viktigaste. Därför lyfter
              vi fram energinätens vikt för att kunna bygga ut den enormt stora
              planerade vindkraftparken i Nordsjön. Utan ett modernt och effektivt
              energinät kommer vi inte att kunna ta vara på den energi som man
              planerar att utvinna ur vindkraften i Nordsjön.
            </seg>
            <seg n="26966d85">
              Jag utgår från att Per Bolund har läst både den svenska ståndpunkten
              och utskottets ställningstagande. Jag kan göra en snabb uppsummering:
              Vidare understöder regeringen projekt som bidrar till att de energipolitiska
              målen prioriteras, till exempel sådana satsningar som resulterar
              i ökad användning av förnybar energi. Just dessa är de viktiga
              orden: projekt som ökar användningen av förnybar energi. Där tror
              jag inte att majoriteten och Miljöpartiet har några artskilda
              åsikter. Jag tror att vi nog är rätt överens om att det är den
              förnybara delen som är viktig att lyfta fram. Sedan har vi inte
              haft möjlighet att avgöra vilka projekt EU skulle skriva in i
              förslaget till grönbok.
            </seg>
          </u>
          <note type="speaker" n="8bfa0368">
            Anf. 159 PER BOLUND (mp) replik:
          </note>
          <u who="per_bolund_0a9708" xml:id="i-a76d4093d9c34356-7" n="2597416f">
            <seg n="1fcd5618">
              Herr talman! Cecilie Tenfjord-Toftby avsäger sig makten att påverka
              EU-beslutet genom det som hon står och säger här. Hon säger att
              man inte kan ta ställning till enskilda förslag som finns i grönboken.
              Självklart kan man göra det. Självklart kan den svenska regeringen
              reservera sig mot förslag om att till exempel göra en ny sydlig
              korridor för gas som kommer att öka gasberoendet, gasimporten
              och användningen av fossila bränslen inom EU. Självklart kan den
              svenska regeringen välja att inte stödja förslaget om att öka
              importen av flytande naturgas och att skapa nya hamnstrukturer,
              att skapa en helt ny infrastruktur för flytande naturgas. Självklart
              skulle den svenska regeringen, om man ville, kunna säga att sammanlänkningen
              av de nordsydliga överföringssystemen för gas i sydöstra Europa
              inte är någonting som den svenska regeringen vill prioritera.
              Man hade kunnat säga det. Man hade kunnat ta upp de projekt man
              vänder sig emot konkret. Men det väljer man att inte göra, utan
              man duckar för det. Det är precis det som jag kallar för att använda
              sig av vackra ord. Man säger att man egentligen stöder principen
              om att vi ska gå mot minskad klimatpåverkan, men i praktiken ställer
              man sig bakom de konkreta förslag som finns.
            </seg>
            <seg n="159720ec">
              Det är sant att det finns ett projekt med om ett nät för havsbaserad
              vindkraft från Nordsjön, och det är inte heller det som vi vänder
              oss emot. Men det som vi vänder oss emot med kraft är att den
              svenska regeringen och också majoriteten i utskottet stöder de
              andra projekten som faktiskt är inriktade på att öka användningen
              av fossila bränslen, under täckmantel av att det skulle vara fråga
              om energitrygghet och att säkra leveranssäkerheten. Det är inte
              så att man bara accepterar det tyst, utan den svenska regeringen
              skriver att Sverige inser behovet av ny infrastruktur för att
              möta kraven på en trygg energiförsörjning och en fungerande energimarknad.
              Det är snarare att gå i motsatt riktning. Man accepterar den nya
              inriktningen inom EU där man går mot ökat fokus på energitrygghet
              och bort från fokus på klimatpåverkan som vi tidigare haft en
              stark enighet omkring.
            </seg>
            <seg n="eec74ce0">
              Den svenska ståndpunkten är alldeles för svag och öppnar till
              och med för ett accepterande av en sådan fokusförändring.
            </seg>
          </u>
          <note type="speaker" n="18137220">
            Anf. 160 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-2ef8b19aaf6cb0cf-12" n="fba30b65">
            <seg n="325416da">
              Herr talman! Renée Jeryd sade tidigare att hon var på en konferens
              i Strasbourg. Där gick våra nya EU-länder så långt som att säga
              att utan en säker energiförsörjning kan man inte uppnå sina mål
              på miljösidan. Jag skulle kanske inte uttala mig i lika starka
              ordalag som den polske parlamentarikern, men jag förstår dem.
            </seg>
            <seg n="86523c53">
              Vi strävar alla efter samma mål, en klimatvänlig energiproduktion.
              Men samtidigt måste vi se att under den tid det inte finns tillräcklig
              produktion av miljövänlig energi har vi ett ansvar gentemot övriga
              Europa att se till att det finns en säker energiförsörjning.
            </seg>
            <seg n="317d6821">
              Jag ska inte säga att regeringen inte har haft för avsikt att
              säkra energiförsörjningen. Det är en del av målet med det europeiska
              energinätet.
            </seg>
            <seg n="46df959f">
              Jag vill dock återkomma till att regeringen i stället för att
              säga nej till ett stort antal projekt väljer att lyfta fram de
              projekt som vi utifrån svenskt perspektiv tycker är värdefulla
              och ska satsas på. Det är de projekt som värnar om miljön och
              om utbyggnaden av miljövänlig energi.
            </seg>
            <seg n="15116dd6">
              Jag vill också återkomma till möjligheten som utbyggnaden av
              ett europeiskt energinät erbjuder oss. Vi har lägre investeringströsklar
              för att investera i ny miljövänlig energi. Jag tror att Sverige
              i framtiden kommer att bidra till att öka den miljövänliga energianvändningen
              i Europa.
            </seg>
          </u>
          <note type="speaker" n="6ccd8bc6">
            Anf. 161 JAN ANDERSSON (c):
          </note>
          <u who="jan_andersson_a74953" xml:id="i-81e0b1091ba1e7fb-7" n="c28c6afc">
            <seg n="b3fef7f7">
              Herr talman! Vi diskuterar nu ett utlåtande över EU-kommissionens
              grönbok om ett tryggt, hållbart och konkurrenskraftigt europeiskt
              energinät. Jag ska inte gå in så våldsamt mycket i detalj, utan
              jag ska ta upp ett par lite övergripande perspektiv på detta.
              Det är två aspekter som jag vill belysa.
            </seg>
            <seg n="b024c96e">
              Det första gäller hur vi från svensk sida förhåller oss till
              energipolitik på kontinenten. Det är ganska lätt att vi begår
              misstaget att bara överföra svenska förhållanden till kontinenten
              och tro att det är likadant där. Vi har tidigare i dag diskuterat
              elcertifikaten och de utmärkta förutsättningar vi i Sverige har
              att producera förnybar energi. Vi har kanske bland de bästa förutsättningarna
              i hela Europa att producera förnybar energi. Då är det lätt att
              tro att det är likadant på andra ställen.
            </seg>
            <seg n="7964f54b">
              Att vi har så goda förutsättningar att producera förnybar energi
              får inte betyda att vi inte tar försörjningstryggheten på allvar.
              Vi har länder i Europa där man i hemmen denna vinter inte har
              behövt ställa in mjölken i kylskåpet. Den har kunnat stå kvar
              på köksbordet eftersom det har varit kylskåpstemperatur i köket
              på grund av att man inte har haft försörjningstryggheten. Vi får
              därför ha en viss ödmjukhet inför de länder som ser försörjningstryggheten
              som mycket viktig. För den skull ska vi inte vara undfallande
              när det gäller vikten av att producera förnybar energi.
            </seg>
            <seg n="493a8ad3">
              Jag trodde att vi från svensk sida och från samtliga partier
              var överens om att varje land självt ska förfoga över vilken energimix
              man vill ha i sin energiproduktion. Jag tolkade något inlägg här
              tidigare på det motsatta sättet, nämligen att vi ska tala om hur
              andra länder ska producera sin energi och hur mycket. Jag hoppas
              att vi inte är inne på den vägen.
            </seg>
            <seg n="63e601c8">
              Det andra jag vill tala om är huruvida vi ska bygga elöverföring
              till andra länder. Mitt svar på det är ganska enkelt. Ja, vi ska
              bygga elöverföring till andra länder. Det finns olika skäl till
              det. I något fall kan det handla om solidaritet. Det kan handla
              om försörjningstrygghet. Det kan också handla om miljönytta.
            </seg>
            <seg n="29f332f4">
              Jag hör ibland i debatten att vi nog ska passa oss för att bygga
              ut ledningar för elströmmen. Det gäller att pressa ned det svenska
              elpriset. Det gör vi genom att låsa in den svenska strömmen i
              Norden. Det är ungefär lika begåvat som att säga: Vi stänger Göteborgs
              hamn och Öresundsbron så får vi billiga Volvobilar.
            </seg>
            <seg n="c0c00313">
              Ja, på kort sikt får vi det eftersom vi får ett överskott. Men
              jag är övertygad om att det på lång sikt är fullständigt förödande.
            </seg>
            <seg n="17bac8c5">
              Att förespegla mycket låga elpriser och samtidigt tala om stora
              investeringar i förnybar energiproduktion är en tulipanaros. Det
              är lätt att säga men inte så lätt att göra.
            </seg>
            <seg n="82eaf849">
              Låt oss titta på hur det har sett ut det senaste året till exempel.
              För den som har elleveranser av förnybar el ut på nätet kommer
              ungefär två tredjedelar av ersättningen från elpriset. En tredjedel
              kommer från elcertifikatsersättningen. Det betyder att det elpris
              vi har i Sverige har stor betydelse för om man väljer att investera
              i ny produktion eller ej. Ska vi få till investeringar i förnybar
              energi krävs det att vi har ett vettigt elpris i botten som långsiktigt
              klarar att bära investeringen.
            </seg>
            <seg n="ec2aed6e">
              Låt oss inte falla i fällan att tro att vi med kortsiktiga lösningar
              kan ha ett långsiktigt lågt elpris och samtidigt ha stora investeringar
              i förnybar och annan elproduktion.
            </seg>
            <seg n="1cce70fb">
              Med detta vill jag yrka bifall till majoritetens förslag i utskottet
              och avslag på samtliga reservationer.
            </seg>
          </u>
          <note type="speaker" n="dcf5a22c">
            Anf. 162 PER BOLUND (mp) replik:
          </note>
          <u who="per_bolund_0a9708" xml:id="i-a76d4093d9c34356-8" n="2597416f">
            <seg n="72f2c925">
              Herr talman! Jan Andersson säger att vi ska vara ödmjuka inför
              de problem som har orsakats av bristande leveranser av gas till
              den europeiska gasmarknaden. Jag tror att jag talar för alla här
              när jag säger att vi verkligen är ödmjuka inför de problem som
              har orsakats av gaskrisen. Vi ser de besvär som det har skapat
              för människor i Mellan- och Östeuropa.
            </seg>
            <seg n="ef71342a">
              Man måste dock göra en bättre analys av gaskrisen än vad Jan
              Andersson gör. Det är tydligt att krisen inte beror på bristande
              överföringskapacitet på gas utan på politiska handlingar. Det
              har orsakat bristen på gas. Ryssland har velat ha kontroll över
              sina grannländer och över leveranserna av gas och därmed har stängt
              gaskranarna. Man tycker inte att man får tillräcklig betalning
              av de grannländer som är beroende den ryska gasen.
            </seg>
            <seg n="7b9effc5">
              Jan Andersson borde vara lite mer ödmjuk inför de behov som till
              exempel Ukraina, Vitryssland och Polen har när det gäller att
              få en smula kontroll över gasleveranserna. De ska inte behöva
              riskera att bli överhoppade av Ryssland genom att det byggs nya
              gasledningar som ger direktleveranser till Europa och gör att
              Ryssland kan utöva ytterligare politiskt tryck på sina grannländer.
              Det är en politik som jag har trott att vi inte talade oss varma
              för här i Sverige.
            </seg>
            <seg n="98c18bc7">
              En utbyggnad av gasledningarna för den ryska naturgasen är därför
              kanske inte den bästa lösningen för att minska problemen med gasleveranser.
            </seg>
            <seg n="f837e6e0">
              Det handlar snarare om att hjälpa de länderna att effektivisera
              sin energianvändning så mycket som möjligt, vilket minskar behovet
              av energitillförsel, och hjälpa dem att satsa hårt på förnybar
              energiproduktion till exempel. Det handlar absolut inte om att
              bestämma vilka energislag de ska använda sig av.
            </seg>
            <seg n="b7c0fd28">
              Det handlar om att vi ska gå in med EU-pengar och bygga nya ledningar.
              Det är inte att styra vilken energi de ska använda.
            </seg>
          </u>
          <note type="speaker" n="c50ad5c2">
            Anf. 163 JAN ANDERSSON (c) replik:
          </note>
          <u who="jan_andersson_a74953" xml:id="i-81e0b1091ba1e7fb-8" n="c28c6afc">
            <seg n="2d7d99a9">
              Herr talman! Jag delar mycket av Per Bolunds analys när det gäller
              gasproblematiken.
            </seg>
            <seg n="83c61c56">
              Jag säger i mitt anförande att vi ska ha respekt för att det
              finns länder som inte har de goda förutsättningar som vi har när
              det gäller leveranssäkerhet. Jag tror inte att vi skiljer oss
              särskilt mycket åt på den punkten.
            </seg>
            <seg n="2b8a1e7d">
              Om vi ska ha framgång på Europanivå gäller det att vi visar den
              här förståelsen och respekten för dem som är bekymrade över leveranssäkerheten.
              Om vi inte gör det lär vi inte ha ett diskussionsklimat som gör
              att vi kan nå fram med de viktiga delar som handlar om förnybar
              energieffektivisering som Per Bolund tar upp.
            </seg>
            <seg n="af516f3b">
              Jag vill rikta en fråga till Per Bolund när det gäller överföringen
              av elkapaciteten. Delar Per Bolund min åsikt att det är viktigt
              att ha en elöverföring till andra länder för att på det sättet
              skapa förutsättningar för svensk utbyggnad av förnybar elproduktion?
            </seg>
          </u>
          <note type="speaker" n="629f7174">
            Anf. 164 PER BOLUND (mp) replik:
          </note>
          <u who="per_bolund_0a9708" xml:id="i-a76d4093d9c34356-9" n="2597416f">
            <seg n="345c412a">
              Herr talman! Jag tycker att det är viktigt att vi inte fastnar
              i EU-perspektivet i den här processen. Vi ska vara solidariska
              med våra grannar inom EU, men vi måste också ha solidaritet med
              länder som inte är med i EU.
            </seg>
            <seg n="66d09a58">
              Det är där jag tycker att regeringssidan tappar fokus. Man säger
              att vi måste vara ödmjuka inför de problem som gaskrisen har orsakat
              i Östeuropa och Centraleuropa, men man ser inte att de lösningar
              som föreslås med utbyggd gasledningskapacitet riskerar att öka
              problemen på andra ställen. Det gäller till exempel i de länder
              som ligger närmast Ryssland och som är mest beroende av deras
              gas och som är det egentliga skälet till att det blev en gaskris
              Ryssland utövar ett politiskt tryck med hjälp av gasen.
            </seg>
            <seg n="9e92fad1">
              När det gäller elöverföring tror jag att problemet är uppblåst
              av politisk retorik. Man försöker fokusera på det där man tycker
              att man ser en skillnad. Jag skulle vilja säga att den skillnaden
              är minimal mellan alla politiska partier i den här salen.
            </seg>
            <seg n="f9eaf059">
              Vi har alla sagt att vi redan har kapacitet för överföring till
              andra länder både inom Norden och till Centraleuropa. Vi har också
              alla ställt oss bakom att vi ska ha en ökad överföringskapacitet
              till Baltikum genom den baltiska kabeln.
            </seg>
            <seg n="7c0167f5">
              Vi anser kanske inte att man snabbt ska prioritera att bygga
              nya kablar till Centraleuropa eftersom vi befarar att det kan
              ta investeringsutrymme från en investering som behöver göras inom
              landet och mellan de nordiska länderna för att skapa en bättre
              nordisk elmarknad.
            </seg>
            <seg n="d28dc63a">
              På sikt är vi nog helt överens om att det behövs en bättre sammanknytning
              mellan alla europeiska länder när det gäller el. Jag ser, förhoppningsvis
              precis som Jan Andersson, att Sverige har en väldigt bra potential
              att bygga ut den förnybara elproduktionen. Om vi har en bra utbyggd
              förnybar elproduktion ser jag ingen anledning att vi inte skulle
              kunna exportera överskottet.
            </seg>
          </u>
          <note type="speaker" n="3655ab47">
            Anf. 165 JAN ANDERSSON (c) replik:
          </note>
          <u who="jan_andersson_a74953" xml:id="i-73af9af4e798d545-0" n="c28c6afc" next="i-2f56dd1a512b3b1d-0">
            <seg n="a90a706a">
              Herr talman! Jag kan närmast fylla på det som Per Bolund säger.
            </seg>
            <seg n="151655ac">
              Jag tror att vi pratar om lite olika tidsperspektiv. Ska vi bygga
              ut ledningar till kontinenten till exempel är det inte gjort i
              en handvändning. Det är väldigt långa ledtider för att bygga den
              här typen av elledningar.
            </seg>
            <seg n="fd3ad995">
              Jag vill med det också säga att vi på EU-nivå håller på med just
              det som ibland målas ut som en stor fara, nämligen att vi inte
              har åtskillnad mellan nät och produktion. Det är just det som
              pågår på Europanivå nu.
            </seg>
            <seg n="8f5a4d78">
              Jag tror det går snabbare att komma fram med åtskillnaden än
              att bygga ledningar till kontinenten. Därför är det viktigt att
              vi har med oss planeringen för att bygga ut överföringskapaciteten
              framöver.
            </seg>
          </u>
          <note n="5ff008b1">
            Överläggningen var härmed avslutad.
          </note>
          <note n="cc0c7365">
            12 § Grönbok om hanteringen av bioavfall i Europeiska unionen
          </note>
          <note n="ab1ecb76">
            Föredrogs
          </note>
          <note n="5663ac9f">
            Talmannen konstaterade att ingen talare var anmäld.
          </note>
          <note n="4d1c608f">
            13 § Bordläggning
          </note>
          <note n="d7dfded9">
            Anmäldes och bordlades
          </note>
          <note n="7917e16d">
            14 § Anmälan om interpellationer
          </note>
          <note n="53893aa6">
            Anmäldes att följande interpellationer framställts
          </note>
          <note n="3d284c4c">
            den 12 mars
          </note>
          <note n="1d4810b6">
            Hillevi Larsson
          </note>
          <note n="1e9af17b">
            Monica Green
          </note>
          <note n="1e9af17b">
            Monica Green
          </note>
          <note n="7e056efe">
            Peter Hultqvist
          </note>
          <note n="1f67a90a">
            Interpellationerna redovisas i bilaga som fogats till riksdagens
            snabbprotokoll tisdagen den 17 mars.
          </note>
          <note n="0e0e6238">
            15 § Anmälan om frågor för skriftliga svar
          </note>
          <note n="99f8799f">
            Anmäldes att följande frågor för skriftliga svar framställts
          </note>
          <note n="3d284c4c">
            den 12 mars
          </note>
          <note n="edf1db6f">
            Staffan Appelros
          </note>
          <note n="e9e46132">
            Christer Engelhardt
          </note>
          <note n="3cd4946a">
            Britta Rådström
          </note>
          <note n="396a3261">
            Birgitta Ohlsson
          </note>
          <note n="526efdf2">
            Allan Widman
          </note>
          <note n="e9e46132">
            Christer Engelhardt
          </note>
          <note n="1606fad9">
            Kjell Eldensjö
          </note>
          <note n="305bf917">
            Fredrik Lundh
          </note>
          <note n="fbec1329">
            Marie Engström
          </note>
          <note n="7629fbfa">
            Peter Jeppsson
          </note>
          <note n="7629fbfa">
            Peter Jeppsson
          </note>
          <note n="7629fbfa">
            Peter Jeppsson
          </note>
          <u who="jan_andersson_a74953" xml:id="i-2f56dd1a512b3b1d-0" n="c28c6afc" prev="i-73af9af4e798d545-0">
            <seg n="f5c8db6f">
              Luciano Astudillo
            </seg>
          </u>
          <note n="bc5d3030">
            Ameer Sachet
          </note>
          <note n="018be0e7">
            Frågorna redovisas i bilaga som fogats till riksdagens snabbprotokoll
            tisdagen den 17 mars.
          </note>
          <note n="2bab8386">
            16 § Anmälan om skriftliga svar på frågor
          </note>
          <note n="7a8a043c">
            Anmäldes att skriftliga svar på följande frågor inkommit
          </note>
          <note n="3d284c4c">
            den 12 mars
          </note>
          <note n="936eb26d">
            Krister Örnfjäder
          </note>
          <note n="acc1098d">
            Hans Hoff
          </note>
          <note n="936eb26d">
            Krister Örnfjäder
          </note>
          <note n="57265cad">
            Kalle Larsson
          </note>
          <note n="75858ae4">
            Svaren redovisas i bilaga som fogats till riksdagens snabbprotokoll
            tisdagen den 17 mars.
          </note>
          <note n="aece3d12">
            17 § Kammaren åtskildes kl. 19.24.
          </note>
          <note n="56bf43a2">
            Förhandlingarna leddes
          </note>
          <note n="668fd0ee">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
