<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--56</head>
          <docDate when="2008-01-14">2008-01-14</docDate>
        </div>
      </front>
      <body>
        <div>
          <note n="bcfae8f8">
            ﻿
          </note>
          <note n="8e48a3ee">
            Riksdagens protokoll
          </note>
          <note n="3c972a44">
            2008/09:56
          </note>
          <note type="date" n="d59a5ed0">
            Onsdagen den 14 januari
          </note>
          <note n="546c0965">
            Kl. 09:00 - 12:15
          </note>
          <note n="4cd9a4fe">
            1 § Partiledardebatt
          </note>
          <note type="speaker" n="81350fbb">
            Anf. 1 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-9c34319d974ba2ee-0" n="749651de">
            <seg n="545d82cd">
              Herr talman! Människor lider i Gaza i ett krig som inte tjänar
              något vettigt syfte. Det talas om 900, ja, kanske uppemot 1 000
              döda, varav över 200 är barn; ingen vet. Det kommer säkert att
              bli ännu värre.
            </seg>
            <seg n="af284309">
              Ännu en gång påminns vi om att det som ofta först uttrycks i
              syfte att uppnå med militära mål snabbt omvandlas till att mer
              bli sådant som räknas i civila offer. Vi har sett det förut, och
              vi kommer att se det igen. I spåren av detta kommer minnena att
              leva kvar. Människor kommer att minnas oförrätterna. De kommer
              att påminna varandra om oförsonligheten. Nya hatets spiraler kommer
              att uppstå och växa sig starkare. En ny generation växer upp med
              hatet som idé och utgångspunkt i det Mellanöstern som redan har
              alldeles för mycket av detta.
            </seg>
            <seg n="fac12938">
              Också i Sverige är många arga och uttrycker en vilja om att regeringen
              ska ta ställning och berätta att en part sitter med all skuld
              och den andra med ingen skuld alls. Jag har väldigt svårt att
              se det förhållningssättet. Tar man i för mycket i den riktningen
              ska man akta sig så att man inte blir en del av den våldets ideologi
              som säger att den ena partens våld är legitimt eftersom den andra
              partens våld är så avskyvärt. Så ska vi inte resonera.
            </seg>
            <seg n="ab7fb727">
              Jag vill vara tydlig med att Sveriges röst ska vara en röst för
              fred, för att lägga ned vapnen och för att få i gång en försoningsprocess.
              Det är det vi ska berätta och också stå för.
            </seg>
            <seg n="2509d64f">
              Sveriges röst ska vara ett stöd för att häva den belägring av
              Gaza som sker.
            </seg>
            <seg n="06b5caed">
              Sveriges röst ska användas för att kräva att insatser sätts in
              för att få stopp på smugglingen in i Gaza. Men vi ska också påpeka
              att vi vet att saker hänger ihop. Där det alltför hårt isoleras
              uppstår en väldig mänsklig verksamhet för att smuggla in. Att
              häva belägringen och att se till att det inte går att smuggla
              in vapen till Gaza hänger ihop.
            </seg>
            <seg n="8877df5e">
              Sveriges röst ska användas för att vara redo och komma med resurser
              till stöd för förverkligandet av en fred, för försoning och för
              återuppbyggnad. Där är jag väldigt övertygad om att jag har hela
              denna riksdags stöd. Men det kommer att kräva insatser också av
              ett helt samlat EU och förhoppningsvis också från USA.
            </seg>
            <seg n="fa2fd398">
              Om sex dagar, mina vänner, svärs Barack Obama in som USA:s 44:e
              president. Jag tror att det är svårt att hitta en amerikansk president
              som möts med så mycket förväntningar som just Barack Obama. Hans
              budskap om change vann det amerikanska folkets stöd men har faktiskt
              skapat ett världsunikt politiskt mandat för ledarskap av ett slag
              vi inte sett på mycket länge.
            </seg>
            <seg n="6242244e">
              Nu vilar på Obamas axlar och på hans administration att använda
              det mandatet för att visa just ledarskap, visa att han kan få
              fred att träda i krigets ställe och att han kan agera för att
              dämpa finanskrisen och agera klokt för att få tillbaka tillväxten
              i den globala ekonomin. På hans axlar vilar också möjligheten
              att få på plats ett internationellt klimatavtal.
            </seg>
            <seg n="05b888d3">
              Jag tillhör dem som nu ser en möjlighet att förstärka den transatlantiska
              länken. Vi vet av erfarenhet att ett nära samarbete mellan EU
              och USA är världens bästa garant för frihet och demokrati. Med
              Barack Obama på plats ska det förhoppningsvis nu kunna gå att
              förstärka detta. Det är så mycket viktigare nu när Sverige står
              på tröskeln till att ta över ordförandeskapet i EU att vi också
              vet att agera tillsammans med andra goda krafter. Det är nämligen
              väldigt mycket viktigt som ska prövas och hanteras under vårt
              ordförandeskap.
            </seg>
            <seg n="5420f281">
              Det första det lär både det franska och det tjeckiska ordförandeskapet
              oss är att vi kan förbereda oss hur mycket som helst. Det är ändå
              det oväntade som sedan präglar ordförandeskapet, i Frankrikes
              fall med finanskris och Georgienkrig och i Tjeckiens fall med
              gasleveransproblem och krig i Gaza. Det är det oväntade vi allra
              mest ska förbereda oss för.
            </seg>
            <seg n="96bc8ecd">
              Vidare vet vi att de internationella klimatförhandlingarna ska
              föras i hamn under det svenska ordförandeskapet förhoppningsvis
              ett avtal som ger ett globalt svar på ett globalt problem. Sverige
              och EU måste vara pådrivande i den processen.
            </seg>
            <seg n="2664dad0">
              Vi vill få på plats vår Östersjöstrategi för att markera vad
              som i dag nära nog är ett EU:s innanhav i ambitioner att förverkliga
              EU:s idéer om rörlighet och miljöinsatser.
            </seg>
            <seg n="797a86cd">
              Vi vill få på plats ett särskilt Helsingforssprogram för att
              föra vidare ambitionerna när det gäller migration och brottsbekämpning.
            </seg>
            <seg n="9d3b78ca">
              Vi måste stå samlade mot den internationella brottsligheten och
              den hänsynslöshet som finns i Europa. Nationalstaternas rättsmaskinerier
              förslår inte mot den typen av internationella ligor.
            </seg>
            <seg n="1b4df248">
              Sverige kommer att få agera för utvidgningen och då med Kroatien
              som vill bli färdigt med medlemskapsförhandlingarna och med den
              känsliga översynen bland annat när det gäller Ankaraprotokollet
              kopplat till Turkiet.
            </seg>
            <seg n="8956471a">
              Vi kommer också att behöva behandla det faktum att Lissabonfördraget
              ännu inte är på plats och att det kommer att vara en stor omställning
              i hela EU-maskineriet efter det val till Europaparlamentet den
              7 juni som ger också svenska folket en möjlighet att påverka hur
              det ökade inflytande vi ser för Europaparlamentet ska användas
              av de svenska representanterna.
            </seg>
            <seg n="7e95db05">
              År 2009 innebär också svåra prövningar för den svenska ekonomin
              och för många människor i Sverige. Krisen kommer utifrån. Den
              är global. Den började i en finanskris i USA vars svans vi lever
              i verkningarna av. Den har nu naturligtvis spritt sig över hela
              världen. I finanskrisens spår har detta övergått i varsel. Vi
              ser nu en arbetslöshet som växer i Sverige och i alla länder runt
              omkring oss.
            </seg>
            <seg n="fb17feb5">
              Eftersom krisen drabbar alla har det också varit viktigt att
              agera gemensamt för att stå upp mot krisen. Återigen har EU visat
              sin betydelse ställt inför prövningar även av ett slag som inte
              alltid varit det som EU har arbetat med, först för att koordinera
              en ökad stabilitet i den finansiella sektorn någonting som fortfarande
              inte fullt ut är på plats och som vi måste fortsätta att agera
              för att få på plats och sedan för att koordinera finanspolitiken
              så att det blir ett sätt att stå emot de krisens vågor som vi
              ser över hela Europa.
            </seg>
            <seg n="46392967">
              Det gör att nära nog alla länder kommer att närma sig den mycket
              höga nivå av finanspolitiska stimulanser som bland annat Sverige
              i dag står för. Vi har utformat detta för att försvara och underbygga
              vår tydliga arbetslinje och jobbpolitik. Det som långsiktigt är
              rätt för Sverige är också det rätta att möta en kris och konjunkturavmattning
              med. Att fortsatt markera att det måste löna sig att arbeta och
              att fortsatt markera att vår politik särskilt inriktas på grupper
              som har svårt att hävda sig på arbetsmarknaden är inte minst viktigt
              i ett läge där det är kärvare att kunna få jobb.
            </seg>
            <seg n="c3add703">
              Det handlar om investeringar i det som ska bygga Sverige långsiktigt
              starkt: i forskning, i förbättrad kvalitet i utbildningen och
              i mer av infrastruktur. Där har vi gått igenom det som gör att
              vi direkt kan sätta spaden i backen, någonting som välkomnas av
              många och som nu kommer på plats.
            </seg>
            <seg n="d4bd1c70">
              Det handlar också om ett stöd till människors omställning i en
              svår situation.
            </seg>
            <seg n="fa85aa46">
              Tillsammans med att vi pekar på företagens ansvar och på att
              använda de i kollektivavtalen framtagna trygghetsförsäkringarna
              förstärker vi nu Arbetsförmedlingens verktygslåda och möjligheter
              att också finnas till stöd för omställning med coachningsinsatser,
              utbildningsinsatser och möjligheter till arbetspraktik allt för
              att rikta in sig på de människor som nu behöver stöd till omställning
              ett behov som krisen ger upphov till.
            </seg>
            <seg n="173a6385">
              Vi säkerställer också resurserna till välfärden. Redan för innevarande
              år skjuter vi till nära 10 miljarder till de offentliga verksamheterna
              för att markera att vi står upp för kärnan i den svenska välfärden
              även när det är kris.
            </seg>
            <seg n="7d02577c">
              Låt mig vara tydlig med en sak: Det finns inga mirakelkurer.
              Det finns det inte i Sverige, det finns det inte i Europa och
              det finns det inte i världen. Även de som ägnar stor kraft åt
              att formulera paket som riskerar att rasera statsfinanserna får
              erkänna att det ytterst bara är på marginalen man kan påverka
              hur djupt en sådan här lågkonjunktur går och hur det dessutom
              är svårt att agera nationellt mot det som har globala förklaringar.
            </seg>
            <seg n="fcc8ee4b">
              Vikten av att försvara offentliga finanser måste understrykas.
              Världen skapar nya obalanser om vi skjuter de offentliga finanserna
              i sank. Denna regerings fortsatta löfte är att agera mot finanskris,
              att agera för omställning och till försvar för de offentliga finanserna
              i en konsekvent jobbpolitik som hela tiden också värnar kärnan
              i den svenska välfärden.
            </seg>
          </u>
          <note type="speaker" n="86cf4f58">
            Anf. 2 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-0" n="c7866a02">
            <seg n="08afa917">
              Herr talman! Det var en statsminister som uttryckte en regeringspolitik
              som i princip är att här lämnar man walk over när det gäller inrikespolitiken
              under resten av mandatperioden. Här var det en regering som i
              princip uttryckte sin politik som regering UPA, regering utan
              politiskt ansvar.
            </seg>
            <seg n="674b3043">
              Vi står inför ett läge där varslen inte bara är varsel utan nu
              blir uppsägningar, där varslen inte bara är prognoser utan realiteter,
              där fler och fler människor förlorar jobbet varje dag. Regeringens
              besked är, vad då, att det ska tillsättas sju grupparbetsgrupper
              som ska fundera under resten av mandatperioden?
            </seg>
            <seg n="9ee25686">
              Regeringen har mage att stå här och säga att det är viktigt att
              ta ansvar för ekonomin i landet. Budgetunderskottet, Fredrik Reinfeldt,
              är snart lika stort som budgetöverskottet var när ni vann valet
              2006. Budgetunderskottet är snart lika stort som de skattesänkningar
              som regeringen har genomfört och som gynnar dem som har det gott
              ställt och ökar klyftorna. Regeringen har åstadkommit en sak:
              Ni har ökat klyftorna mellan dem som har jobb och dem som inte
              har jobb. Det är ni som riskerar att välfärden och de arbetslösa
              nu får betala priset. Ni misslyckades med att använda den goda
              ekonomin till att rusta Sverige för framtiden.
            </seg>
            <seg n="098fb43d">
              Nu är regeringens besked att det inte kommer några besked. Kommuner
              och landsting kommer att stå inför stora uppsägningar. Många kvinnor
              kommer att förlora jobbet. Många kommer att se en bristande kvalitet
              i välfärden därför att ni gjorde en annan prioritering.
            </seg>
            <seg n="a06aeac4">
              När kommer beskeden om det som alla från ert eget finanspolitiska
              råd är överens om krävs, resurser till välfärden för att förhindra
              uppsägningar? Annars är det bara att statsministern står här och
              säger: Välkommen till verkligheten. Det är på regeringens ansvar,
              och inte finanskrisens, att klyftorna nu växer. Kom ut ur skuggorna,
              ta ansvar!
            </seg>
          </u>
          <note type="speaker" n="aaae7f40">
            Anf. 3 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-9c34319d974ba2ee-1" n="749651de">
            <seg n="019b87dd">
              Herr talman! Vad var oppositionsledarens uppfattning där egentligen?
              Var det att regeringen gjorde för mycket eller för lite? Dels
              ska det göras nya stora paket, dels uttrycks bekymmer för budgetunderskottet.
              Hur får Mona Sahlin dessa saker att hänga ihop? Det är därför
              vi är oroliga för den flod av paket närmast på daglig basis som
              levereras från Socialdemokraterna, Vänsterpartiet och Miljöpartiet.
              Presentera en tabell! Låt oss få se vad utgifterna blir! I en
              debattartikel i Dagens Nyheter i dag noteras att en sådan siffra
              inte fanns med. Det är så man späder på budgetunderskottet, Mona
              Sahlin.
            </seg>
            <seg n="14efcfdc">
              Vi har gett besked om att vi ska försvara de offentliga finanserna
              därför att vi tror att det långsiktigt är viktigt. Kortvariga
              underskott, som ju i mycket bygger på att krisen är djup, kan
              man försvara om man ser att det snabbt går tillbaka i överskott.
              Men varaktiga stora underskott som skjuts på med ofinansierade
              utgiftsreformer är morgondagens besked om att knacka på dörren
              för skattehöjningar och nedskärningar i kärnan av den svenska
              välfärden. Det är socialdemokratins besked, det är inte regeringens.
            </seg>
            <seg n="0a15605d">
              Vi har gjort 40-miljarderssatsningar, som vi har kunnat bygga
              på överskott och på att vi faktiskt varit aktsamma om de offentliga
              finanserna i ett tidigare läge, just inriktat investeringar i
              det som gör Sverige starkt och är till stöd för människor för
              omställning. Det byggs nu ut omfattande möjligheter till omställning
              hos Arbetsförmedlingen för arbetspraktik med coacher, till stöd
              också för att finnas bredvid det som görs via trygghetsförsäkringar
              som finns i kollektivavtalen. Vi riktar in oss på att påpeka företagens
              ansvar. Vi investerar i mycket av det som är klokt för framtiden
              forskning, infrastruktur och ser till att det är mer lönsamt att
              arbeta.
            </seg>
            <seg n="d3d292a4">
              Jag tror att i alla delar har vi visat och fortsätter att visa
              att vi är redo att ta ansvar, men vi gör det måna om att se till
              att de offentliga finanserna inte raseras. Där kommer konflikten
              att stå, tror jag, i svensk politik inför 2010.
            </seg>
          </u>
          <note type="speaker" n="56c02e86">
            Anf. 4 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-1" n="c7866a02">
            <seg n="346d3739">
              Herr talman! Ibland undrar jag vilken planet som Fredrik Reinfeldt
              bor på, om han själv tror på att de insatser som regeringen har
              gjort och som lades fram i budgeten, för övrigt för ett halvt
              år sedan och innan de oerhört stora varslen och den växande arbetslösheten
              kom, ens skulle vara i närheten av att vara tillräckliga. Jag
              undrar om Fredrik Reinfeldt själv tror på att det bästa sättet
              att försvara starka statsfinanser är att bränna på med ofinansierade
              skattesänkningar för dem av oss som redan innan hade det allra
              bäst. Är det bästa sättet att försvara en stark ekonomi att stå
              passiv när arbetslösheten växer så att landstingens och kommunernas
              ekonomi därmed blir ännu sämre och att socialbidragskostnaderna
              ökar?
            </seg>
            <seg n="4ac9352e">
              Regeringen har mage att stå här och säga att den stora striden
              kommer att stå om Sveriges ekonomi. Den tänker jag ta, och den
              tar jag på samma sätt som kloka, offensiva och radikala regeringar
              på många håll i Europa gör genom att satsa på det som handlar
              om att klara jobben för framtiden. Regeringens passivitet är oerhört
              allvarlig, och det kommer vi att debattera.
            </seg>
          </u>
          <note type="speaker" n="7fff6268">
            Anf. 5 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-9c34319d974ba2ee-2" n="749651de">
            <seg n="7657cb11">
              Herr talman! Jag bor på planeten jorden, och min uppfattning
              är att vi ska vara noggranna med att påpeka att det här är en
              global kris. Jag tror att Mona Sahlin gör det väl enkelt för sig
              om hon försöker antyda att det finns inhemska lösningar som gör
              att det går att rätta till detta. Du skapar förväntningar hos
              människor om att det lätt går att göra. Det är en global kris,
              en finanskris, som vi ser i alla länder och där vi försöker agera
              koordinerat. Det tror jag är det kloka sättet att stå upp och
              vara för stöd för människor inför omställning, möta den här krisen
              och se till att vi är starka i andra änden.
            </seg>
            <seg n="134f1eff">
              Men jag tänker inte framställa det som att det finns några mirakelkurer
              eller några snabba förslag som gör att vi rättar till sysselsättningskrisen,
              och jag vill påpeka att det gör Mona Sahlins förslag inte heller.
              Det är ytterst marginellt hur de påverkar sysselsättning, men
              det är tydligt att de har en annan profil än regeringens, nämligen
              att de underminerar statsfinanserna. Det kommer nya förslag hela
              tiden där ni inte ens längre anger vad de kostar och hur de påverkar
              de offentliga finanserna. Det är det som är skillnaden.
            </seg>
          </u>
          <note type="speaker" n="617e52d5">
            Anf. 6 LARS OHLY (v) replik:
          </note>
          <u who="lars_ohly_b0c789" xml:id="i-d9939aa995e78867-0" n="19c806c0">
            <seg n="aa1c657e">
              Herr talman! I Gaza grävs blodiga människokroppar fram ur rester
              av sönderbombade byggnader. Lemlästade barn bärs in på överfulla
              sjukhus som saknar utrustning och mediciner. Dödssiffrorna stiger
              i en vansinnig takt och närmar sig nu 1 000 döda. Över 4 000 är
              skadade, och till det kommer alla tusentals anhöriga som berövats
              sina fäder, mödrar, systrar, bröder, söner, döttrar och barnbarn,
              alla tusentals hemlösa och alla hundratusentals traumatiserade.
              Detta i Gaza, där befolkningen redan hade förts till svältgränsen
              genom Israels 18 månader långa brutala blockad som stoppade införsel
              av mat, bränsle och livsförnödenheter. Och vi har en statsminister
              som inte kan ta orden folkrätt, mänskliga rättigheter eller fördömande
              i sin mun när han pratar om situationen i Gaza. Det är häpnadsväckande
              svagt. Och Fredrik Reinfeldt förekommer oss som vill ställa Israel
              till svars genom att säga: Ni riskerar att legitimera våldet.
            </seg>
            <seg n="8082e4d5">
              Våld mot civila är alltid ett övergrepp och ska alltid fördömas.
              Låt mig påminna om några siffror. 673 palestinier och 25 israeler
              förlorade livet i Gaza år 2006, 301 palestinier och 2 israeler
              år 2007, 388 palestinier och 9 israeler år 2008.
            </seg>
            <seg n="ff943a08">
              Israel har sedan sitt bildande gång efter annan struntat i internationella
              konventioner, struntat i internationell lag och fortsätter att
              ockupera ett land i strid med folkrätten. Låt oss fördöma detta,
              statsministern!
            </seg>
          </u>
          <note type="speaker" n="fd5348dd">
            Anf. 7 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-9c34319d974ba2ee-3" n="749651de">
            <seg n="5ece5788">
              Herr talman! Jag tror att jag markerade ganska tydligt att jag
              inte tror på någon militär lösning i Gaza. Låt mig också säga
              att både Israel och Hamas har brutit mot sina respektive skyldigheter
              enligt den humanitära rätten. Om Lars Ohly kan säga det jag just
              sade är vi överens åtminstone så pass långt.
            </seg>
            <seg n="5750eab0">
              Hamas har ingen grund i någon rätt att skicka raketer in i Israel
              vilket de har gjort under flera år och i tusental. Israel har
              enligt folkrätten rätt att reagera mot detta men har också att
              iaktta proportionalitetsprincipen och att inte rikta raketer mot
              civila offer. Det är väl uppenbart att det inte har fungerat.
              Återigen: Det finns ingen militär lösning på denna konflikt.
            </seg>
            <seg n="68d5ad1c">
              Jag noterar att den under några år lite gladare Lars Ohly nu
              låter arg igen, och det blir väl så. Alltför stor ilska, Lars
              Ohly, är grunden för våldets ideologi. Det är så man alltid har
              berättat, att den som är tillräckligt arg alltid kan hävda att
              det våld vi är utsatta för ger rätt att vara arg eller bara så
              där lite grann tappa bort den andra partens skyldigheter. Du skakar
              på huvudet. Berätta då om den balanserade syn du egentligen har
              i frågan om hur två parter har givit upphov till detta, så tror
              jag att du kan förenas med mig om att det grundläggande är vapenvila,
              försoningsprocess, återuppbyggnad och ett hävande av blockaden.
              Men den nödvändiga utgångspunkten är att det är två parter som
              tror på våldsanvändning och som ser militära syften med sitt agerande,
              och det är inte hållbart och kommer inte att leda till frågans
              lösning.
            </seg>
          </u>
          <note type="speaker" n="09e8822f">
            Anf. 8 LARS OHLY (v) replik:
          </note>
          <u who="lars_ohly_b0c789" xml:id="i-d9939aa995e78867-1" n="19c806c0">
            <seg n="3f8da8cd">
              Herr talman! Statsministern kanske vill att jag ska skratta när
              jag berättar om situationen i Gaza. Det är människor som utsätts
              för ett obegripligt övervåld, människor som redan har varit de
              mest utsatta, människor som varje dag har levt i en vansinnets
              verklighet de senaste 18 månaderna och som nu dessutom ser hur
              bomber fälls över deras huvuden. Och ni belönar den regering som
              är ansvarig för dessa angrepp.
            </seg>
            <seg n="9c185a2d">
              Det är inte så att statsministern står för någon sorts balanserad
              syn. Statsministern står för synen att EU ska ingå ett fördjupat
              samarbete med den israeliska regeringen. EU ska utveckla handelsförbindelserna
              med Israel. EU ska belöna det Israel som under 61 år har struntat
              i internationella konventioner och internationell lag och i över
              40 år har ockuperat territorium som inte tillhör dem. Den belöningen
              leder naturligtvis till att våldet blir ytterligare en lösning
              för den israeliska regeringen, eftersom man ser att ingen stark
              stat tar avstånd från detta våld på ett tydligt sätt, och allra
              minst Sveriges statsminister.
            </seg>
          </u>
          <note type="speaker" n="3413ef35">
            Anf. 9 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-9c34319d974ba2ee-4" n="749651de">
            <seg n="e8099d16">
              Herr talman! Jag tror att alla hörde att jag tydligt markerade
              mot våldsanvändningen. Det finns inga militära lösningar.
            </seg>
            <seg n="6d552083">
              Hörde ni Lars Ohly säga någonting om den andra parten? Nej, det
              är ju så det blir för Vänsterpartiet; det finns bara en part att
              lägga all skuld på. Om Lars Ohly tror att man löser konflikter
              människor emellan genom att bara se till den enes utgångspunkt,
              då vet han inte mycket om hur man måste agera för fred och försoning
              i världen.
            </seg>
            <seg n="501c994b">
              Jag har, och Carl Bildt har, agerat med detta försoningens budskap
              här och på plats med EU. Och jag vill säga att jag välkomnar ett
              Israel som inte bara ensidigt tror att den enda världspolitiska
              kontakt man har är USA utan som för samtal med EU, där vi för
              fram vår kritik och ifrågasätter vad det är för militära idéer
              som ligger bakom vapenmaktsanvändningen.
            </seg>
            <seg n="a91293ea">
              Om man inte inser att det är två parter och om man inte inser
              att dessa bomber som också faller över israeliska människor lägger
              precis samma grund för oro, död och hat som det man upplever i
              Gaza, då löser man inte det här problemet, Lars Ohly.
            </seg>
          </u>
          <note type="speaker" n="8c3c600e">
            Anf. 10 PETER ERIKSSON (mp) replik:
          </note>
          <u who="peter_eriksson_0f520e" xml:id="i-de4fe411736788a3-0" n="664a15f6">
            <seg n="9b42fe5b">
              Herr talman! Den moderatledda regeringen har gått till val på
              en fråga, satsat allt på ett kort. Det mantra som vi har hört
              alltsedan valet 2006 har varit att regeringens övergripande mål
              är att bryta utanförskapet. Men det huvudsakliga engagemanget
              har handlat om att på olika sätt försämra trygghetssystemen och
              på så sätt tvinga människor ur sin slöhet och in på arbetsmarknaden.
              De har också gett resurser för att sänka skatterna för oss som
              redan har jobb och en bättre livssituation. Frågan om fler och
              växande företag har ägnats betydligt mindre intresse.
            </seg>
            <seg n="8c90678b">
              Nu finns det en risk med att lyfta en fråga så stort och ovanför
              alla andra. Risken är att man inte lyckas med denna den enda uppgiften.
              Då faller allt, och det är där vi hamnat just nu. Utanförskapet
              minskar inte och arbetslösheten ökar hur man än väljer att mäta.
              Konkurserna ökar och företagen avskedar och blir mindre i stället
              för större.
            </seg>
            <seg n="53fafb3e">
              Regeringen håller alldeles uppenbart på att totalt och fullständigt
              misslyckas med sitt enda övergripande mål. Det enda som växer
              i alliansens Sverige är arbetslösheten, konkurserna och otryggheten.
              Sedan oktober i fjol har över 60 000 personer varslats.
            </seg>
            <seg n="7f2504cc">
              Vi har en regering som i stället för att visa ledarskap står
              handfallen och förvärrar krisen genom att rasera trygghetssystemen.
              Nu i dagarna, samtidigt som arbetslösheten skjuter i höjden, riskerar
              till exempel 75 000 människor som varit sjukskrivna i mer än sex
              månader att få indragen sjukpenning. Ni gör människor utslagna.
              Ni ökar utanförskapet. Och dagens besked i Dagens Nyheter är solklart:
              Ingenting ska regeringen göra för att offensivt möta den ekonomiska
              krisen. Det gäller tydligen att hålla hårt i bordskanten och hoppas
              att den går över.
            </seg>
          </u>
          <note type="speaker" n="64e9bbac">
            Anf. 11 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-9c34319d974ba2ee-5" n="749651de">
            <seg n="b5edc046">
              Herr talman! Jag ska ge Peter Eriksson ett erkännande. Det har
              någon gång i historien låtit ungefär så där från en del moderater,
              det vill säga att allt som beror på konjunktur och handlar om
              globala förhållanden skylls ensidigt på regeringen. Jag vet inte
              om ens Peter Eriksson själv tror på det. Men jag tror att svenska
              folket är väldigt klara över att det här är en utifrån kommande
              kris. De ser en regering som agerar i Sverige och koordinerat
              inom Europeiska unionen för att möta en finanskris och använda
              omfattande finanspolitiska stimulanser.
            </seg>
            <seg n="c0ad3026">
              Peter Eriksson vill göra gällande att det är fel det som vi har
              gjort när det gäller en del av de stora ersättningssystemen. Vår
              idé är att de som lever med sjukförsäkring ska vara sjuka och
              inte ha arbetsförmåga. Det är tydligen inte någonting som Peter
              Eriksson håller med om. Vår idé är att hela politiken ska inriktas
              på att jobb är bättre än att försörjas av bidrags- och ersättningssystem.
              Är det Peter Erikssons löfte till svenska folket att återgå till
              den politik som gällde före 2006, där det tydligaste sättet att
              dölja den svenska arbetslösheten var att slussa ut människor i
              förtidspension eller, som vi säger, leva med sjuk- och aktivitetsersättning?
              Det var ett system som när vi trädde till omfattade över 550 000
              människor, en stor andel av dem med arbetsförmåga. Socialdemokraterna
              med stödbenen i Vänsterpartiet och Miljöpartiet använde detta
              som metod för att trolla bort den svenska arbetslösheten. Fullt
              arbetsföra människor stämplades ut som förtidspensionärer. Det
              var det vi angrep. Det är det vi har ändrat. Det är det vi för
              en konsekvent arbetslinje för att möta.
            </seg>
            <seg n="da61d314">
              När konjunkturen förstärkts har vi varaktigt förstärkt förutsättningarna
              för jobb och sysselsättning i Sverige. Tänker Peter Eriksson föra
              tillbaka Sverige till det läge som var före 2006?
            </seg>
          </u>
          <note type="speaker" n="4ba96c5c">
            Anf. 12 PETER ERIKSSON (mp) replik:
          </note>
          <u who="peter_eriksson_0f520e" xml:id="i-de4fe411736788a3-1" n="664a15f6">
            <seg n="32836c35">
              Herr talman! Problemet är att er politik förvärrar problemen.
              Nu har det gått över två år och ni kan inte längre skylla på någon
              annan.
            </seg>
            <seg n="4a35a504">
              Nu är också Försäkringskassan i kris. Även det beror till stor
              del på regeringens politik. Ovanpå en stor omorganisation med
              färre anställda och krångel med nya datasystem kräver ni att Försäkringskassan
              ska spara 900 miljoner kronor. Regeringens egen sjukförsäkringsreform
              har dessutom förvärrat situationen med extrema handläggningstider.
            </seg>
            <seg n="cb07ef4d">
              Som sjuk eller av andra skäl beroende av Försäkringskassan kan
              man inte välja någon annan att göra detta jobb. Regeringens sjabbel
              och klantighet skapar stora problem för enskilda människor.
            </seg>
            <seg n="f3ea384d">
              Min fråga till Fredrik Reinfeldt är: Är krisen i Försäkringskassan
              också en medveten politik för att göra trygghetssystemen allt
              sämre och mindre pålitliga eller handlar det bara om ren inkompetens?
            </seg>
            <seg n="1cd97f15">
              (Applåder)
            </seg>
          </u>
          <note type="speaker" n="07f31761">
            Anf. 13 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-9c34319d974ba2ee-6" n="749651de">
            <seg n="a8d065ce">
              Herr talman! Det har skett en stor omorganisation i Försäkringskassan.
              Vi kommer säkert att behöva föra en diskussion om hur resurserna
              för det ser ut. Vi ska väl inte stå här och hålla stora debatter
              om hur man sköter sig i Försäkringskassan. Det blir lätt en diskussion
              om hur olika tjänstemän och ledningar har skött sig.
            </seg>
            <seg n="eb4520fb">
              Det här är en förändring som har varit välkommen under många
              år, men som så ofta förr när väl förändringarna görs tar det en
              stund innan det kommer på plats. Det förändrar inte ambitionen,
              nämligen att få en försäkringskassa som tydligare markerar att
              den som lever med sjukförsäkring och sjukpenning ska vara sjuk,
              alltså sakna arbetsförmåga. Det är något som rördes ihop i de
              tidigare systemen och byggde på att man efter tillräckligt länge
              som sjukskriven, ofta ett år, dessutom per automatik fördes över
              i sjuk- och aktivitetsersättning trots kvarvarande arbetsförmåga.
            </seg>
            <seg n="34af2915">
              Det var denna utslussning av arbetsföra människor, inte sällan
              mitt i livet, som vi reagerade på och har fört en politik för
              att ändra. Det var därför jag frågade om Peter Erikssons löfte
              var att föra tillbaka Sverige till läget före 2006 men jag fick
              inget svar.
            </seg>
            <seg n="1cd97f15">
              (Applåder)
            </seg>
          </u>
          <note type="speaker" n="26e81e87">
            Anf. 14 MONA SAHLIN (s):
          </note>
          <u who="mona_sahlin_fba046" xml:id="i-4764dfdda389930c-2" n="c7866a02">
            <seg n="4ae46da1">
              Herr talman! Inget försvar finns för de brutala och våldsamma
              attacker som Israel just nu utför mot Gaza. Inget försvar finns
              för Hamas raketer mot Sederot och andra städer i Israel. För varje
              bomb dör allt fler barn och civila. För varje raket växer hatet.
              För varje dödsoffer glider en tvåstatslösning allt längre bort.
            </seg>
            <seg n="0069707a">
              Ansvaret ligger nu tungt inte bara på de stridande parterna utan
              också på alla ledare i världen. Dit hör EU och dit hör vi i Sverige.
              Reaktionerna på Israels våld mot civila och Hamas terror måste
              bli starka. Brott mot folkrätten och de mänskliga rättigheterna
              måste få konsekvenser.
            </seg>
            <seg n="afae1ebb">
              Den svenska regeringen bör kräva att EU skjuter upp fördjupningen
              av handelssamarbetet med Israel och ännu mer intensivt stöder
              återuppbyggnaden av Gaza och aktiverar sig i försoningsprocessen.
            </seg>
            <seg n="db61b068">
              Ockupationen av Västbanken måste upphöra och isoleringen av Gaza
              brytas. Internationell övervakning och vapenvila måste komma till
              stånd. Vi vet att bara en lösning med två självständiga stater
              sida vid sida som grannar är en möjlighet till fred.
            </seg>
            <seg n="d95752db">
              Herr talman! Här i Sverige kommer det nya året att börja med
              ytterligare tusentals varsel. Vad gör regeringen? Det har vi redan
              hört här. Vi har också fått besked i DN i dag: Ingenting mer.
            </seg>
            <seg n="c00da703">
              I stället för att skapa ökade klyftor skulle vi kunna bestämma
              oss för att hålla samman Sverige nu om någonsin. I stället för
              att skära ned utbildningarna kan vi välja att investera i kunskap
              för att få de nya jobben. I stället för att gynna de redan rika
              kan vi välja att öka köpkraften hos pensionärer, studenter och
              barnfamiljer. I stället för att sänka skatterna kan vi välja att
              investera i välfärden för att försöka stoppa uppsägningarna i
              vården och omsorgen. I stället för passivitet skulle vi kunna
              välja att aktivt investera i framtidens jobb, i miljön, i forskningen,
              i småföretagandet allt det som gör att Sverige skulle kunna stå
              på tå i framkant när det vänder.
            </seg>
            <seg n="4a8e08c2">
              Regeringen har gjort ett annat val. Jag kan inte tolka det som
              något annat än att man vill ge marknaden friare tyglar i sann
              liberal anda och att man styr efter högerns ständiga devis: Ensam
              är stark.
            </seg>
            <seg n="5ddbcb54">
              Ni vill försvaga politiken, facket och samhället, för ni tror
              fortfarande att människor kan indelas i lata arbetslösa respektive
              ivriga förmögna.
            </seg>
            <seg n="c3f797b4">
              Protestera gärna om ni tycker att jag har fel! Det vore bra om
              vi kunde debattera ideologi och vilken syn vi har på människan
              och människans drivkrafter. Moderaterna skyr ofta numera, vilket
              vi redan har hört här i dag, den ideologiska debatten som pesten.
              Den skulle ju visa hur lite nytt det finns under den ytliga ytan.
              Det är synd, för Sverige skulle behöva en debatt inte bara om
              vad Sverige gör i dag utan om vad vi vill med politiken i våra
              respektive alternativ. Resultat och färdriktning ska avgöra hur
              väljarna ser på den politiska inriktningen.
            </seg>
            <seg n="1c0b493f">
              Vi socialdemokrater, Miljöpartiet och Vänsterpartiet kommer att
              möta väljarna med en samlad gemensam politik för jobb, rättvisa
              och solidaritet och med en radikal klimat- och miljöpolitik. Vi
              tre erbjuder ett tydligt alternativ till den blå alliansen och
              en helt annan färdriktning. Vi vet att Sverige kan bättre.
            </seg>
            <seg n="f9fbe6ac">
              Under förra året handlade en stor del av debatten i Sverige om
              prognoser och statistik. Jag kritiserade regeringen för att inte
              ha hållit i högkonjunkturen medan den varade och inte försökt
              motverka nedgången när vi först såg den. Då fick jag höra från
              Reinfeldt att jag var en dysterkvist. Man viftade bort all statistik
              med att varsel bara är varsel.
            </seg>
            <seg n="52eff05d">
              Nu blir dessa prognoser en brutal verklighet för väldigt många.
              Det ser regeringen med. Då avfärdar Littorin detta med skitår.
              Det är ungefär som att då kan väl regeringen gå och ta en fika
              och vänta på att skitåret går över eller vargavintern som Anders
              Borg kallar det för.
            </seg>
            <seg n="bd7afe57">
              I två år har regeringen stått och solat sig framför högkonjunkturen.
              Nu står man fegt och gömmer sig bakom finanskrisen och lågkonjunkturen.
              Debatten i dag måste handla om: Ta ert ansvar! Gå ut i ljuset
              och stå för det ni har gjort!
            </seg>
            <seg n="1cd97f15">
              (Applåder)
            </seg>
            <seg n="86bf33ac">
              Nu verkställs rekordvarslen och de tysta varslen också för tusentals
              kvinnor i välfärden. Många har trängts ut ur a-kassan, inte av
              finanskrisen utan av regeringen. Enligt Socialstyrelsen ökar antalet
              socialbidragstagare i många av landets kommuner. Försäkringskassan
              går på knäna. Nu börjar man också, på regeringens order, utförsäkra
              sjukskrivna till en arbetsmarknad som har kollapsat. Jobb inte
              bidrag, heter det. Men Moderaternas arbetslinje är en socialbidragslinje.
              Det är inte finanskrisens fel, det är regeringens.
            </seg>
            <seg n="06a7e1da">
              Var det finanskrisen eller din regering, Fredrik Reinfeldt, som
              tog bort så många platser i komvux och arbetsmarknadsutbildningen
              att det i dag finns färre platser än vad det gjorde mitt i högkonjunkturen?
              Var det finanskrisen eller din regering, Fredrik Reinfeldt, som
              tog bort investeringsstödet för att bygga bostäder? Vem stoppade
              utbyggnaden av högskolan? Nu när ungdomsarbetslösheten växer och
              ungdomskullarna är de största på många år får färre plats på högskolan.
              Var det finanskrisens fel?
            </seg>
            <seg n="bddc334d">
              Jag tycker att det är en dålig skeppare, som Reinfeldt brukar
              kalla sig, som kryper in i kajutan och skyller på en osynlig besättning.
            </seg>
            <seg n="90c317fa">
              Nu är det välfärdens tur har Reinfeldt sagt i över ett år. När
              blir det välfärdens tur? Måste de slitas och dras till att hjälpa
              kommuner och landsting att klara de viktiga jobben, kvinnojobben
              i vården och omsorgen.
            </seg>
            <seg n="ff5adf37">
              År 2009 vänds också, som vi redan diskuterat, överskott till
              underskott i de offentliga finanserna. Som man bäddar får man
              ligga heter det. Bäddat har regeringen Reinfeldt gjort i två år.
              År 2010 kommer underskottet ganska exakt att motsvara de skattesänkningar
              som den blå alliansen har gjort.
            </seg>
            <seg n="ae7851bc">
              Det finns sätt att bädda för både jobb och rättvisa. Den analys
              man behöver göra är inte speciellt krånglig. Lyssna på vad Arbetsförmedlingen
              säger! Den gemensamma nämnaren för alla dem som står längst bort
              från arbetsmarknaden är att de saknar den utbildning som krävs
              för dagens jobb. Sverige behöver en utbildningslinje. Annars kan
              arbetslinjen aldrig funka.
            </seg>
            <seg n="6f7bdce4">
              Jag tror att människor både kan och vill leva upp till de krav
              som arbetsmarknaden i dag ställer.
            </seg>
            <seg n="6ae1c1ca">
              Det är nu, i den kraftiga lågkonjunkturen, som vi kan och måste
              sätta in de resurser som verkligen rustar för framtiden. Nu är
              det rätt tid att genomföra ett brett kompetenslyft.
            </seg>
            <seg n="547a6ac2">
              Bygg ut komvux och yrkesvux så att alla får möjlighet att läsa
              in en fullständig gymnasieexamen miniminivån för att klara jobb
              och arbetsmarknad i dag! Satsa på att göra det möjligt för företag
              att vidareutbilda personal och bygga upp spetskompetens i stället
              för att säga upp dem som snart kommer att behövas, men med starkare
              kompetens än vad de har nu!
            </seg>
            <seg n="cf86feb2">
              Skapa chanser för de ungdomar som går ut högskolan nu, mitt i
              jobbkrisen, med nya magister- och mastersutbildningar, fler doktorandprogram
              och nya meriteringstjänster!
            </seg>
            <seg n="88becd68">
              Vidareutbilda välfärdens personal! Samtidigt ger vi de arbetslösa
              chansen till ett vikariat.
            </seg>
            <seg n="beff6160">
              Det finns sätt att möta verkligheten i jobbkrisens Sverige som
              både ökar rättvisan och bygger Sverige starkare för framtiden.
            </seg>
            <seg n="abd768a1">
              Politiken kan användas för att passivt titta på när klyftorna
              växer och låtsas att det är någon utomstående finanskris som har
              orsakat problemen i a-kassan, för de deltidsarbetslösa, i sjukförsäkringen
              och i bristerna på bostadsmarknaden. Det är feg och oansvarig
              politik att inte själv ta ansvar för det man gör.
            </seg>
            <seg n="352eaa51">
              Ännu mer oansvarigt är det att inte lyssna på de råd som inte
              minst regeringens eget finanspolitiska råd ger. Satsa nu! Annars
              växer underskotten och arbetslösheten och orättvisorna.
            </seg>
            <seg n="dda8f92b">
              Mot det kommer den rödgröna alliansen att stå enad. Väljarna
              kommer att ha ett tydligt alternativ till den här passiva, ogenomtänkta
              och orättvisa politiken.
            </seg>
            <seg n="1bb94997">
              Jag ser fram emot ett år att debattera ideologi och värderingar.
              Det behöver svensk politik. Det tänker jag bidra till.
            </seg>
          </u>
          <note type="speaker" n="2b0531d4">
            Anf. 15 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-9c34319d974ba2ee-7" n="749651de">
            <seg n="26530ba6">
              Herr talman! Mona Sahlin tycker inte att regeringen sköter sig.
              Hon berättar att det finns ett tydligt alternativ till och med
              en rödgrön allians, om jag förstod det rätt.
            </seg>
            <seg n="7e3fc5c5">
              Jag tror att människor tycker om ideologiska diskussioner, men
              de tycker också om besked som påverkar vardagsekonomin. De vill
              veta vad alternativet egentligen står för.
            </seg>
            <seg n="ef5a4a2c">
              Jag ska inte trötta er med att gå igenom alla skillnader som
              finns mellan de tre partierna. Det medger inte riksdagens debattformer.
              Jag ska ändå nämna några rätt grundläggande.
            </seg>
            <seg n="08952881">
              När det gäller inkomstskattesänkningarna vill Socialdemokraterna
              skala ned det andra jobbskatteavdraget och säga nej till det tredje.
              Det är en 20 miljarderssmäll för löntagarna med 300400 kronor
              höjd skatt för en sjuksköterska. Vänsterpartiet är pålitligt.
              Man vill avskaffa alltihop och höja skatterna mycket brett. Miljöpartiet
              säger ja till alla tre stegen, men vill ha en annan modell.
            </seg>
            <seg n="2cecc89d">
              När det gäller bensinskatten vill Socialdemokraterna inte göra
              någonting. Vänsterpartiet vill höja den med 75 öre. Miljöpartiet
              vill höja den med 2 kronor.
            </seg>
            <seg n="a5cb215b">
              Fastighetsavgiften vill ni höja till 1 procent för villor över
              5 miljoner kronor och slopa uppskovsavgifterna en gåva till bostadsmiljonärerna
              i Helsingforss innerstad. Vänsterpartiet vill höja den till 1
              procent, men bara för villor över 2 miljoner kronor. Miljöpartiet
              accepterar hela omläggningen av fastighetsavgiften.
            </seg>
            <seg n="102da5f4">
              Bolagsskattesänkningen accepterar Socialdemokraterna och Miljöpartiet.
              Vänsterpartiet avvisar.
            </seg>
            <seg n="83533da1">
              Förmögenhetsskatten vill Socialdemokraterna återinföra till hälften.
              Vänsterpartiet vill återinföra hela. Miljöpartiet accepterar den.
            </seg>
            <seg n="48b4c3c2">
              Tydligt, sade Mona Sahlin. Det är ju humor!
            </seg>
            <seg n="43955354">
              Jag vill ha ett löfte av Mona Sahlin. Jag tror att svenska folket
              vill höra vad Mona Sahlin svarar.
            </seg>
            <seg n="7f3aac56">
              Lova att ni samlat i en tabell som är genomräknad och som andra
              kan förhålla sig till och gå igenom presenterar vad som är era
              gemensamma svar inom alla de områden jag nu nämnde! Då blir det
              en seriös och riktig valrörelse. Kan vi få det löftet här i dag,
              Mona Sahlin?
            </seg>
          </u>
          <note type="speaker" n="63d37bcb">
            Anf. 16 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-3" n="c7866a02">
            <seg n="e23a70b1">
              Herr talman! Humor, säger Fredrik Reinfeldt. Jag tror inte att
              de varslade som nu går ut i arbetslöshet tycker att det är speciellt
              roligt att höra att statsministern, i stället för att använda
              den makt som han sitter på till att göra något, låter som om han
              ser allt annat i världen, men inte det som sker på svensk arbetsmarknad
              här och nu.
            </seg>
            <seg n="d12edc90">
              Det är helt riktigt att vi Vänsterpartiet, Socialdemokraterna
              och Miljöpartiet underkänner er politik. Den var förödande i högkonjunkturen
              eftersom ni inte tog till vara möjligheten att bygga Sverige starkt.
              Den är förödande nu i lågkonjunkturen eftersom ni också nu underlåter
              att använda resurserna för att bygga Sverige starkt.
            </seg>
            <seg n="fe450896">
              Framför allt missar Fredrik Reinfeldt en viktig sak i sitt inlägg.
              Det är du som är statsminister. Det är du som kan göra något åt
              de problem som nu växer i Sverige.
            </seg>
            <seg n="d54ecbf8">
              Vi befinner oss mitt i en jobbkris med, om jag har sett rätt,
              5 000 varsel på årets 13 första dagar. I måndags och tisdags kom
              det 3 500 varsel på två dagar. I dag varslas 900 personer på Karolinska
              sjukhuset.
            </seg>
            <seg n="031ed622">
              Vad är beskeden? Är det de som stod på DN Debatt i dag, att ni
              ska tillsätta sju arbetsgrupper som ska titta på om något eventuellt
              kan göras? Är det passivitet och walk over utan politiskt ansvar
              som är beskedet? Vad gör regeringen? Vad ska ni med makten till
              om ni inte vill använda den just nu när politiken behövs som bäst?
            </seg>
            <seg n="f4d63572">
              Det är du som har makten i ett år och nio månader till. Vi tre
              kommer att göra allt vi kan för att ersätta din regering med en
              rödgrön regering som förstår att använda politiken i både goda
              och svåra tider. Det är humor för många, framför allt för dig,
              hoppas jag. Skrattar bäst som skrattar sist.
            </seg>
          </u>
          <note type="speaker" n="8c8daf25">
            Anf. 17 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-9c34319d974ba2ee-8" n="749651de">
            <seg n="eecbd5f5">
              Herr talman! Jag uppfattar att Mona Sahlin nu har utställt ett
              löfte, nämligen att jag ska förlora valet. Jag tror att Mona Sahlin
              ska vara lite försiktig med kaxighet av det slaget. Låt väljarna
              avgöra det! Låt dem göra det utifrån två alternativ som är synliga!
            </seg>
            <seg n="9eadaf6f">
              Jag redogjorde i mitt inlägg för vad vi gör: Europas mest omfattande
              finanspolitiska stimulanser till stöd för omställning. Jag tog
              repliker och svarade på de frågor som Mona Sahlin hade.
            </seg>
            <seg n="f79cadc5">
              De här debatterna fungerar så att sedan presenterar Mona Sahlin
              sin idé och då får jag ställa frågor till Mona Sahlin. Idén är
              alltså att du ska svara.
            </seg>
            <seg n="aa010b80">
              Nu säger jag det igen: Ni är ju helt åtskilda när det gäller
              grunderna för hur ni ska finansiera alla de löften som ni nu staplar
              på varandra. Ni kanske inte har svaren i dag. Det är jag ödmjuk
              inför. Årets första löftesbrott var att arbetsgrupperna inte kom
              på plats. Ta nu tillfället i akt och lova att vi, åtminstone när
              det är färdigt, kommer att få tabeller där ni har enats i alla
              de delar som jag påpekade så att vi vet vad som gäller som alternativ!
            </seg>
            <seg n="11705d8a">
              Man kan nämligen inte prata bort kriser. Man måste föreslå faktiska
              förändringar som ger resultat och som man kan förhålla sig till.
              Det saknar ni. Ni har inte de gemensamma svaren.
            </seg>
          </u>
          <note type="speaker" n="f23bdbc8">
            Anf. 18 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-4" n="c7866a02">
            <seg n="aa5a641f">
              Herr talman! Det var beskedet från Fredrik Reinfeldt som själv
              sitter på regeringsmakten i åtminstone ett år och nio månader
              till, nämligen att det inte går att snacka bort problemen. Man
              måste göra något också. Gör det då!
            </seg>
            <seg n="eea448da">
              Lyssna åtminstone på vad ert eget finanspolitiska råd säger!
              Det går inte att satsa för lite. Det är farligt att inte agera
              nu. Då kommer kostnaderna, inte bara i växande underskott, som
              vi ser nu, utan också i växande klyftor, växande uppgivenhet och
              växande problem mellan de grupper som har lätt för sig och de
              som behöver samhällets stöd.
            </seg>
            <seg n="18ec3e99">
              Du behöver inte vara orolig, Fredrik Reinfeldt. Vi tre Miljöpartiet,
              Vänsterpartiet och Socialdemokraterna har finansierat det som
              vi har presenterat och håller oss mycket noga till det som vi
              alltid har varit duktiga på, nämligen att hålla ordning på statens
              finanser det är därför ni har haft ett överskott. Vi håller oss
              inom det som KI säger är ett rimligt utrymme att använda just
              nu när varslen ökar och arbetslösheten stiger, annars får de som
              förlorar jobben betala. Det är inte klok politik.
            </seg>
          </u>
          <note type="speaker" n="03920b7b">
            Anf. 19 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-bafedc65c88ad4d8-0" n="a05f03de">
            <seg n="077798b3">
              Herr talman! Jag förstår varför Mona Sahlin inte är så intresserad
              av att prata om sin egen politik.
            </seg>
            <seg n="7ebcfdf2">
              Jag tänker ta upp det som händer i Gaza. Det som händer där är
              förödande för hela Mellanöstern och kommer att påverka stora delar
              av världen också framöver.
            </seg>
            <seg n="6ca76c7a">
              Många civila lider. Sjukhusinrättningar och annat bombas och
              förstörs.
            </seg>
            <seg n="dc9d3c29">
              Vi är många som har kritiserat både Israel och Hamas därför att
              båda bryter mot folkrätten med sina handlingar. Det handlar om
              angrepp på civila men också om skyldighet att ge humanitärt tillträde
              och följa folkrättens principer om proportionalitet, försiktighet
              och distinktion.
            </seg>
            <seg n="08d96954">
              FN, EU och Sverige har agerat mycket kraftfullt och kritiserat
              båda sidor. Vi försöker få till stånd en vapenvila och försöker
              få till stånd förhandlingar så att vi får en tvåstatslösning och
              kan häva Gazas isolering och förhindra illegal insmuggling av
              vapen och sprängmedel till Gaza.
            </seg>
            <seg n="dc2d0a2f">
              Det är som jag sade många som har kritiserat detta, inklusive
              Mona Sahlin, och det tycker jag är väldigt bra. Jag har uppfattat
              att Mona Sahlin i stort stöder det som regeringen gör tillsammans
              med EU och tillsammans med FN.
            </seg>
            <seg n="d444a680">
              Men det som är bekymret är att Mona Sahlin ska samarbeta med
              Miljöpartiet och Vänsterpartiet i denna fråga. Utrikes- och säkerhetspolitiken
              ingår som en del i regeringsansvaret.
            </seg>
            <seg n="564c0501">
              Miljöpartiet vill i denna fråga avbryta militärt samarbete med
              Israel, ett samarbete som den socialdemokratiska regeringen startade.
              Vänsterpartiet kritiserar bara Israels bombattacker men går medvetet
              förbi att kritisera Hamas.
            </seg>
            <seg n="dd9c2989">
              Jag har en fråga till Mona Sahlin. Utrikes- och säkerhetspolitiken
              är grundläggande för en regerings handlingsförmåga. Hur ser en
              utrikes- och säkerhetspolitik ut i Mona Sahlins tilltänkta regering
              där ni ska uttala er om Israel, om Palestina, om Afghanistan,
              om Kuba och om andra frågor? Ge besked, Mona Sahlin! Hur kan utrikes-
              och säkerhetspolitiken fungera med den konstellation som du har
              valt att arbeta med?
            </seg>
          </u>
          <note type="speaker" n="a02876d5">
            Anf. 20 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-5" n="c7866a02">
            <seg n="929c4870">
              Herr talman! Samhörigheten mellan Vänsterpartiet, Miljöpartiet
              och oss och samsynen i stora delar också av säkerhets- och utrikespolitiken
              är stor. Ilskan och våndan över det våld som nu drabbar civila
              i Mellanöstern är gemensam och stor. Vårt krav på regeringen att
              agera modigare och tydligare mot Israel som också bryter så tydligt
              mot folkrätten är också gemensamt och tydligt.
            </seg>
            <seg n="a451a01b">
              Sedan har vi delar som skiljer oss åt. De är inte större än att
              jag är övertygad om att vi får ihop detta på ett bra sätt som
              gör att Sverige kan fortsätta att vara en stark och tydlig röst
              för fred, försoning och mänskliga rättigheter. Jag antar att alliansen
              har en del diskussioner om man ska vara med i Nato eller inte.
            </seg>
            <seg n="8dd1052f">
              Det finns ganska många områden som kräver ansvar av dem som leder
              regeringsalternativ. Jag tänker ta mitt. Det viktiga nu är att
              samla Sveriges röst till försvar för de barn och de civila offer
              som nu dör i en omfattning som är fruktansvärd att skåda. Jag
              är övertygad om att Maud Olofsson delar den våndan. Men jag hoppas
              att regeringen vågar ha en starkare röst i EU eftersom brott mot
              folkrätten också måste få konsekvenser. Om det är vi tre partier
              överens.
            </seg>
          </u>
          <note type="speaker" n="82905c90">
            Anf. 21 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-bafedc65c88ad4d8-1" n="a05f03de">
            <seg n="723c85ad">
              Herr talman! Jag måste säga att jag inte känner igen Socialdemokraterna.
              De gamla Socialdemokraterna höll kommunisterna utanför regeringsmakten,
              i synnerhet när det gäller utrikes- och säkerhetspolitiken. Om
              vi tittar på de frågor som nu kan vara aktuella och som jag nämnde
              synen på Afghanistan, synen på Kuba, synen på det som nu händer
              i Mellanöstern och för den delen synen på EU är ni oense. Det
              är viktiga frågor i utrikes- och säkerhetspolitiken som ni måste
              ta ställning till.
            </seg>
            <seg n="b6ded279">
              Vad är det som har förändrats när det gäller Lars Ohlys syn på
              Kuba som gör att Mona Sahlin kan samarbeta med honom i en regering?
              Vad är det som har hänt i frågan om Afghanistan, där vi har varit
              överens om att vi ska ha ett kraftfullt agerande för att bygga
              säkerhet och demokrati i Afghanistan? Lars Ohly tycker inte att
              man ska agera där.
            </seg>
            <seg n="ecfa0c8a">
              Vad är det som har hänt när Mona Sahlin säger att skillnaderna
              inte är större än att ni kan klara av att samarbeta? Mona Sahlin,
              det duger inte. De gamla Socialdemokraterna tog klart avstånd
              från kommunisternas hyllning av kommunisternas gärningar. Mona
              Sahlin måste ge besked: Hur kan du acceptera att Lars Ohly kan
              bli en del av svensk utrikes- och säkerhetspolitik?
            </seg>
          </u>
          <note type="speaker" n="a8824106">
            Anf. 22 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-6" n="c7866a02">
            <seg n="011e5176">
              Herr talman! Jag är ganska säker på att Maud Olofsson inte röstade
              på de gamla Socialdemokraterna heller.
            </seg>
            <seg n="339ffdf7">
              Men det är väl bra att kammaren och svenska folket blir påminda
              om att socialdemokratin alltid, i alla tider, har varit väldigt
              tydlig i kampen mot totalitära regimer och mot förtryckande ideologier.
              Det kommer vi aldrig att sluta med.
            </seg>
            <seg n="765dfeae">
              Maud Olofsson, du frågar hela tiden: Vad är det som har hänt?
              Jag ska ge några tips på vad som har hänt: Berlinmuren är borta.
              Sovjetunionen är borta. Vänsterpartiet är ett annat parti i dag
              än vad det var på 50- och 60-talen. Vänsterpartiet och Miljöpartiet
              är två partier som vi har samarbetat med i över tio års tid.
            </seg>
            <seg n="b8f25ee8">
              Det är inte vi socialdemokrater som har släpat in till exempel
              Kristdemokraterna i familjepolitiken. Där kan man prata om att
              förstöra värderingar som har varit och är viktiga för Sverige
              också i fortsättningen. Men framför allt är vi tre partier rörande
              överens om att aldrig samarbeta med ett totalitärt och främlingsfientligt
              parti som Sverigedemokraterna. När kommer beskedet från den blå
              alliansen om det?
            </seg>
          </u>
          <note type="speaker" n="5624dc23">
            Anf. 23 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-9c34319d974ba2ee-9" n="e31827f1">
            <seg n="44d8a343">
              Herr talman! Mona Sahlin efterlyste en ideologisk debatt. Nu
              är den här, och det är bra. Det är precis som Maud Olofsson påpekade
              att det som har hänt sedan riksdagen senast hade partiledardebatt
              är just att det svenska kommunistpartiet, Vänsterpartiet, har
              släppts in i Mona Sahlins allians.
            </seg>
            <seg n="b60c99e5">
              Jag ska referera vad Pär Nuder har sagt, inte på 50-talet och
              inte på 60-talet utan för några få år sedan. Han sade då följande
              till Vänsterpartiet: Vill ni fortsätta att samarbeta med socialdemokratin
              efter nästa val måste ni en gång för alla mönstra ut kommunismen
              och kommunisterna. Ni måste städa upp i garderoben, vädra ut och
              göra rent hus.
            </seg>
            <seg n="ff9f696f">
              Låt mig då berätta hur denna uppstädning gick till. Efter ett
              tv-program tillsatte Vänsterpartiet en granskningskommission som
              bestod av lojala partimedlemmar. Gissa vad de kom fram till? De
              kom fram till att det inte finns några problem, och om de finns
              så fanns de förr i tiden.
            </seg>
            <seg n="7afc45a1">
              Mona Sahlin, Tage Erlander höll rent mot de svenska kommunisterna.
              Olof Palme gjorde det, och Ingvar Carlsson gjorde det även efter
              Berlinmurens fall. Mona Sahlins beslut är historiskt, och det
              är ett historiskt misstag eftersom hon släpper in det svenska
              kommunistpartiet till köttgrytorna, och de ska få ministerposter
              om Mona Sahlin vinner valet.
            </seg>
            <seg n="787a4d55">
              Min fråga till Mona Sahlin är, med hänvisning till vad Pär Nuder
              sade: Anser Mona Sahlin att Vänsterpartiet har rensat ut ur den
              historiska garderoben? Har de gjort det som Pär Nuder krävde,
              eller är det så att Mona Sahlin har lägre krav på uppstädning
              i garderoben än vad Pär Nuder har?
            </seg>
          </u>
          <note type="speaker" n="cdcbd63e">
            Anf. 24 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-7" n="c7866a02">
            <seg n="94897a2d">
              Herr talman! Det är ett tydligt mönster här att diskutera allt
              utom varsel, arbetslöshet och orättvisor. Men det är okej.
            </seg>
            <seg n="137a3e59">
              För ett år sedan var det väldigt synd om Lars Ohly som inte fick
              vara med, tyckte bland andra Jan Björklund. Då var jag dum och
              elak som hade mage att ställa krav på till exempel att statens
              ekonomi måste vara i ordning. Nu är diskussionen en annan. Återigen
              påminns vi om socialdemokratin i form av Tage Erlander, Olof Palme
              och Göran Persson, och jag sällar mig till den skaran. Socialdemokratin
              kommer aldrig någonsin att kompromissa om att stå upp för frihet
              och mänskliga rättigheter mot alla former av totalitära regimer.
              Det gällde under Sovjetunionens tid, och det gäller också i dag.
            </seg>
            <seg n="8434488f">
              Men på frågan om Lars Ohlys vänsterparti i dag är ett parti som
              det går att samarbeta med i en demokratisk riksdag är svaret givetvis
              ja. Det betyder inte att vi på något vis kommer att ge vika för
              den eviga kampen för rättigheter och frihet. Men det betyder att
              samarbetet mellan oss tre, som vi har haft under många år, nu
              har erbjudit en möjlighet att skapa ett alternativ till er blå
              allians. Det är inte jag som kompromissar om frihet och rättvisa,
              Jan Björklund, utan det är regeringen som gör det. Jag hoppas
              att beskedet är att Sverigedemokraterna är omöjliga att lita på
              eller samla förtroende från om de skulle komma in i riksdagen.
              Ställer du det kravet på Fredrik Reinfeldt? Det vore intressant
              att höra.
            </seg>
          </u>
          <note type="speaker" n="cff5a382">
            Anf. 25 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-9c34319d974ba2ee-10" n="e31827f1">
            <seg n="0e22bc6f">
              Herr talman! Jag noterar att Mona Sahlin vägrar att svara på
              frågan om hon anser att Vänsterpartiet har städat ut ur sin garderob.
              Du undviker den frågan. Det är det riktigt centrala. Till skillnad
              från Tage Erlander, Olof Palme och Ingvar Carlsson har du tagit
              in Vänsterpartiet och säger att du vill bilda regering med dem.
              Det gjorde aldrig de, och det fanns ett skäl till att de inte
              gjorde det. Det är naturligtvis bra att Mona Sahlin har fått Vänsterpartiet
              att ställa upp på några paragrafer i budgetlagen, nog så viktiga.
              Men det är trots allt en lite större fråga om de ställer upp på
              den demokratiska samhällsmodellen.
            </seg>
            <seg n="d86d8e54">
              Vänsterpartiets ledare satt i partistyrelsen när man skickade
              hyllningstelegram till diktaturerna i Östeuropa. De slutade skicka
              hyllningstelegram, inte därför att de kom på bättre tankar, utan
              därför att adressaterna upphörde.
            </seg>
            <seg n="120ae9c4">
              Allvarligt talat, Mona Sahlin, gör som dina företrädare! Håll
              kommunisterna utanför!
            </seg>
            <seg n="1cd97f15">
              (Applåder)
            </seg>
          </u>
          <note type="speaker" n="bf68e0ec">
            Anf. 26 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-8" n="c7866a02">
            <seg n="7ceca229">
              Herr talman! Ja, allvarligt talat, Jan Björklund! Vi är tre partier
              som alla tre i dag står upp för de demokratiska värden och värderingar
              som du själv efterfrågade. Vi kommer att erbjuda motstånd mot
              er orättvisa politik.
            </seg>
            <seg n="667d67b5">
              Allvarligt talat, Jan Björklund! Du kommer att möta en mycket
              tydlig och enad rödgrön opposition, som varje dag fram till valet
              kommer att både ställa krav på din regering och utveckla sin egen
              politik, så att väljarna ser att det finns två tydliga alternativ.
            </seg>
            <seg n="88d9be66">
              Allvarligt talat: Det är inte Vänsterpartiet som är hotet mot
              a-kassan. Det är inte Vänsterpartiet som är hotet för de sjukskrivna
              som nu blir utförsäkrade. Det är inte Vänsterpartiet som vill
              se de ökade klyftorna. Det är du och din regering.
            </seg>
            <seg n="eb1bfef9">
              Allvarligt talat, Jan Björklund! Det är det politiken handlar
              om.
            </seg>
            <seg n="1cd97f15">
              (Applåder)
            </seg>
          </u>
          <note type="speaker" n="4aff143e">
            Anf. 27 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-b3f6bdf3ea2c0ffe-0" n="deab8a85">
            <seg n="e1c9673d">
              Herr talman! Mona Sahlin tangerade i ett tidigare meningsutbyte
              här frågan om familjepolitiken. Jag skulle vilja komma in på den,
              eftersom det är en väldigt viktig fråga för vårt land.
            </seg>
            <seg n="008da359">
              Vi har i dag en föräldraförsäkring som är individuell. Det finns
              en flexibilitet genom att föräldrarna har möjlighet att överlåta
              föräldraförsäkringsdagar till varandra.
            </seg>
            <seg n="330d360f">
              Vänsterpartiet är ett parti som vill förbjuda den här möjligheten
              till överlåtande och därmed flexibilitet för småbarnsfamiljerna.
              Jag har förstått att Mona Sahlin och hennes parti är på väg i
              den riktningen också.
            </seg>
            <seg n="ac42f821">
              På vilket sätt tror Mona Sahlin att det kommer att underlätta
              tillvaron för småbarnsfamiljer och för barnen om man förbjuder
              föräldrarna att överlåta föräldraförsäkringsdagar mellan varandra?
            </seg>
            <seg n="1cd97f15">
              (Applåder)
            </seg>
          </u>
          <note type="speaker" n="4d47a61c">
            Anf. 28 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-9" n="c7866a02">
            <seg n="9bf392bd">
              Herr talman! Den svenska föräldraförsäkringen, som är en oerhört
              viktig del i jämställdhetspolitiken i vårt land vilket inte vårdnadsbidraget
              är, skulle jag vilja lägga till har haft en oerhörd betydelse
              för jämställdhetens utveckling i Sverige och för möjligheten för
              barnen att vara tillsammans med sina mammor och pappor. Men ett
              ojämnt uttag av föräldraförsäkringen skapar också problem för
              jämställdheten. Det får många kvinnor betala i form av sämre löneutveckling,
              missade karriärmöjligheter och lägre pension.
            </seg>
            <seg n="510f2a6f">
              Vi socialdemokrater har en spännande debatt i vårt parti och
              det är kul att Göran Hägglund är intresserad av den om hur den
              framtida föräldraförsäkringen ska se ut och hur vi ska nå ett
              mer jämställt uttag. Där diskuterar vi också den så kallade tretretre-metoden,
              som innebär att man skulle dela föräldraförsäkringen: en tredjedel
              till mamman, en tredjedel till pappan och en tredjedel där familjen
              får välja själv. Det är spännande förslag och en spännande diskussion,
              som dock inte har någonting att göra med att förhindra möjligheten
              på arbetsmarknaden, vilket jag tycker att Göran Hägglunds familjepolitik
              står för.
            </seg>
            <seg n="3c692518">
              Men grunden för att ha en bra föräldraförsäkring är att föräldrarna
              har jobb att ta ledigt från när de blir föräldrar. Jag hoppas
              att de beskeden också blir tydligare. Var är politiken för att
              få de nya jobben också till kvinnorna? När, socialminister Göran
              Hägglund, kommer beskedet till kommuner och landsting, så att
              inte fler mammor och pappor förlorar jobbet? Det är den stora
              frågan i dag.
            </seg>
            <seg n="1cd97f15">
              (Applåder)
            </seg>
          </u>
          <note type="speaker" n="178972d2">
            Anf. 29 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-b3f6bdf3ea2c0ffe-1" n="deab8a85">
            <seg n="8b6298da">
              Herr talman! Jag kommer tillbaka till frågan om jobben i mitt
              anförande senare. Nu är det min tur att ställa frågor.
            </seg>
            <seg n="12ca34a8">
              Det är sant att jag intresserar mig för Socialdemokraternas position
              i den här frågan. Jag tror att det är väldigt många småbarnsföräldrar
              som bryr sig om det här. De ställer sig frågorna: Är det så att
              om Sverige skulle byta regering kommer det att innebära att möjligheterna
              för oss att ordna tillvaron på det sätt som vi anser vara bäst
              upphör, för att politiker anser sig veta bäst och flyttar besluten
              från människors köksbord till politikernas sammanträdesbord? Är
              det så att politikerna tror sig veta bäst vad som är det rätta
              för vår familj i stället för att vi själva ska få möjlighet att
              bestämma detta?
            </seg>
            <seg n="43f410e3">
              Jag vill ha ett besked från Mona Sahlin. Är det så att det är
              Lars Ohlys linje, den som går ut på att man ska förbjuda möjligheterna
              att överlåta föräldrapenningsdagar, som kommer att gälla för ert
              samarbete framöver?
            </seg>
            <seg n="1cd97f15">
              (Applåder)
            </seg>
          </u>
          <note type="speaker" n="9478c940">
            Anf. 30 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-10" n="c7866a02">
            <seg n="bf0a6527">
              Herr talman! Jag lämnade ett besked. För mig som socialdemokrat
              har vi en spännande och viktig debatt om hur vi ska få ett mer
              jämställt uttag i föräldraförsäkringen. Det är den frågan och
              ingen annan som är i fokus för vårt rådslagsarbete. Det kommer
              också att vara frågan för oss tre partier. Vi är väldigt överens
              om den inriktningen.
            </seg>
            <seg n="0b8a1be3">
              Det är också så att Göran Hägglund står för en politik som leder
              åt helt annat håll. Det är ändå intressant att notera att det
              gamla, goda Folkpartiet införde pappamånaderna. Det var radikalt,
              modigt och oerhört viktigt. Vi vill fortsätta på den vägen, för
              både jämställdhetens och barnens skull.
            </seg>
            <seg n="63618200">
              Är din konkreta fråga till mig: Blir det en mer jämställd föräldraförsäkring
              med Socialdemokraterna, Miljöpartiet och Vänsterpartiet? Då blir
              svaret: Ja, det blir det!
            </seg>
            <seg n="1cd97f15">
              (Applåder)
            </seg>
          </u>
          <note type="speaker" n="47ecba50">
            Anf. 31 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-bafedc65c88ad4d8-2" n="a05f03de">
            <seg n="76702135">
              Herr talman! Jag tror att också socialdemokrater skulle må väl
              av att höra på andra anföranden än sitt eget partis. Men ni väljer
              själva.
            </seg>
            <seg n="f1ed0f25">
              Det finns årsskiften som är mer dramatiska än andra. I augusti
              hade vi den högsta sysselsättningsnivån någonsin. Vi pratade om
              risken för arbetskraftsbrist. Men bara ett halvår senare står
              vi inför mycket omfattande varsel och hot om kraftigt stigande
              arbetslöshet.
            </seg>
            <seg n="502f2e13">
              Förhoppningar om en politisk lösning i Mellanöstern har förbytts
              i en humanitär katastrof. I Gaza faller civila kvinnor och barn
              offer för ofattbart våld. Varje ny bomb och terrorhandling ökar
              hatet.
            </seg>
            <seg n="e34e2edc">
              I Zimbabwe förvärras krisen för människor som plågas av polisvåld,
              sjukdomar och svält. Jag träffade alldeles nyligen en väninna
              i Sydafrika som påtalade att hon ringer till sina kompisar i Zimbabwe
              varje dag för att höra om de är vid liv.
            </seg>
            <seg n="fe147315">
              Världen har skakats av en finanskris, befinner sig i en djup
              lågkonjunktur, och det gräver djupa hål i både företagens och
              hela branschers ekonomier, också i enskildas. Kunder får inte
              låna pengar för att köpa produkter.
            </seg>
            <seg n="a797680e">
              Inte heller vädret är som det brukar vara. Miljön har fått ett
              pris, och nästan alla världens länder är medvetna om att vi står
              inför stora omprövningar och åtaganden för att rädda vår enda
              jord.
            </seg>
            <seg n="7010471b">
              Det är ett mycket utmanande år vi står inför. Men om vi gör rätt
              saker nu kan det börja vända.
            </seg>
            <seg n="ea399788">
              Det är en svår balansgång som världens ledare går nu. Förtroende
              har blivit hårdvaluta och kanske mer värdefullt än guldreserver.
              Globaliseringen gör länderna sammanflätade, och Sverige som litet
              land måste agera internationellt. I Mellanöstern, i Zimbabwe och
              i alla de andra oroshärdarna måste Sverige spela en aktiv roll
              för att skapa fred, säkerhet och stärka de mänskliga rättigheterna.
            </seg>
            <seg n="22bb9725">
              Vi måste agera för att säkra frihandeln, så att vi kan fortsätta
              att sälja och köpa produkter från hela världen. Vi måste se till
              att det finns gemensamma spelregler för hur vi stöder och stärker
              företagandet i våra länder i Europa. Vi måste se till att vi får
              fungerande finansmarknader, så att vi kan få kunder som har möjlighet
              att låna pengar. Vi måste få till stånd ett internationellt och
              globalt klimatavtal, så att vi en gång för alla kan vända den
              nedåtgående trenden på miljösidan.
            </seg>
            <seg n="cddc593a">
              Men det är också viktigt att vi sköter vårt eget på hemmaplan.
              Vi måste ha ordning och reda i statsfinanserna, vilket gör oss
              mindre beroende av omvärlden. Vi måste ha bra villkor för företagen,
              de som ska skapa de framtida jobben. Vi måste se till att utbildningen
              och forskningen håller en hög kunskapsnivå i vårt samhälle. Vi
              måste investera för framtiden i klimat och infrastruktur. Vi måste
              ha sociala skyddsnät som hjälper människor som blir sjuka och
              arbetslösa.
            </seg>
            <seg n="cfa56090">
              Tack vare goda statsfinanser är Sverige i ett bättre läge än
              många andra länder. Det spelar roll att 180 000 fler betalar skatt.
              Alla som kan och har möjlighet måste jobba och bidra till det
              gemensamma.
            </seg>
            <seg n="a124dded">
              Vi har nu möjlighet att investera 40 miljarder kronor för framtiden.
              Vi investerar i infrastruktur i hela Sverige och möter därmed
              också en stor arbetslöshet på området. Vi satsar rejält med resurser
              på forskning och utbildning för att rusta oss för framtiden. Vi
              hjälper fordonsindustrin, som är i stort behov av att utveckla
              nya produkter. Vi stärker yrkesutbildningen och den högre utbildningen.
            </seg>
            <seg n="8b7e0edf">
              Vi investerar i klimat- och energiåtgärder så att vi kan ha en
              bra energitillförsel också i framtiden. Vi sänker skatter för
              vanliga människor så att de kan klara sig bättre på sin egen lön.
              Vi sänker skatter för företagen så att det blir lättare att anställa.
              Vi inför särskilda ROT-avdrag, som är en välkommen åtgärd inte
              minst inom byggnadsindustrin, och vi satsar på välfärden.
            </seg>
            <seg n="ce9060f1">
              Det finns resurser i våra system. Men de måste komma människor
              till del. Därför har vi utsett särskilda samordnare att möta den
              arbetslöshet som finns runt om i Sverige. Det är samordnare som
              kraftsamlar, koordinerar och ser till att Arbetsförmedlingen,
              Försäkringskassan, Almi, strukturfonder och alla resurser som
              finns i systemen kommer människor till del. Våra myndigheter och
              organisationer ska finnas där när människor behöver det.
            </seg>
            <seg n="3776a948">
              Några är särskilt utsatta i dessa tider och får det extra svårt.
              När arbetslösheten stiger är det ungdomarna som åker ut först.
              De som inte ens har kommit in på arbetsmarknaden på en säker post
              placeras ännu längre bak i kön. I valrörelsen krävde Centerpartiet
              kraftfulla åtgärder för att minska arbetslösheten. Vår ideologiska
              ingång var att ungdomarna inte ska börja sitt liv i arbetslöshet
              och leva på socialbidrag.
            </seg>
            <seg n="936e28ff">
              Vuxenvärlden har ett ansvar för att våra ungdomar får ett jobb
              som de kan försörja sig på. Därför är det obegripligt när vi nu
              tittar på oppositionens förslag. Socialdemokraterna tänker införa
              en ungdomsskatt som gör det dyrare för företagen att anställa
              unga. Det borde väl vara tvärtom. Det är också därför som regeringen
              nu från den 1 januari har ett läge där det är 12 procent billigare
              att anställda någon som är under 26 år.
            </seg>
            <seg n="28810bdf">
              Om man har en lön på 17 000 kronor innebär det 36 000 kronor
              mindre i kostnader för ett företag som anställer en ung människa.
              Min vädjan och uppmaning till både den privata och den offentliga
              sektorn är: Utnyttja nu de möjligheter som finns att anställa
              en ung människa. Se till att de får en chans att börja sitt arbetsliv
              på ett bra sätt. Vi behöver dessa ungdomars idéer och deras engagemang.
              Det är de som ska bygga framtidens arbetsmarknad.
            </seg>
            <seg n="47c1a96f">
              Herr talman! Det är lätt att tappa framtidstro i svåra tider
              med klimatkris och finanskris samtidigt, och i kriser kommer också
              förändringar snabbt. Jag tycker att vi ska se att dessa två kriser
              också kan vara en möjlighet. Det är nu vi kan bygga ett hållbart
              samhälle som är socialt, ekonomiskt och miljömässigt hållbart.
              Vi kan skapa det nya. Vi kan uppmuntra entreprenörer och innovatörer
              att ta fram de nya lösningarna för framtiden.
            </seg>
            <seg n="5859fe93">
              EU har precis kommit överens om en energi- och klimatöverenskommelse.
              Den innebär att vi ska ställa om transportsektorn till förnybara
              bränslen. Vi ska ha ett förnybart energisystem. Vi ska energieffektivisera
              med 20 procent. Vi ska minska koldioxidutsläppen med 20 procent
              och, om vi får en internationell överenskommelse, med till och
              med 30 procent.
            </seg>
            <seg n="4493d64b">
              Detta är möjligheten. Det är på dessa områden som de nya jobben
              kan skapas. Omställningen av transportsektorn kan ge hela vår
              fordonsindustri en möjlighet att sälja de moderna, miljövänliga
              och energieffektiva fordonen. Där ligger jobbmöjligheter.
            </seg>
            <seg n="e906c771">
              De kunskaper som Sverige har inom kraftvärmeområdet efterfrågas
              i hela Europa, ja, jag vill säga i hela världen. Vi är världsledande
              på det området. Energieffektiviseringen inom industrin och bostadssektorn
              är ytterligare ett område där Sverige har mycket att dela med
              sig av.
            </seg>
            <seg n="5ecb4851">
              Hela världen frågar efter klimatsmarta lösningar. Hela världen
              vill ha svar på hur man både får en modern ekonomi och gör det
              på ett klimatbra sätt. Ambitiösa klimatmål kan gå hand i hand
              med företagsutveckling och jobbutveckling.
            </seg>
            <seg n="1d9ea2b7">
              Det vi nu ser är att vindkraftsutbyggnaden har tagit fart tack
              vare ambitiösa mål och allianspartiernas energiöverenskommelse
              om elcertifikatssystem. Nu byggs vindkraft ut på många ställen
              i Sverige och inte minst ute på landsbygden. Man får nya inkomstmöjligheter
              för entreprenörer och markägare men också en ny och säker energitillförsel
              framöver.
            </seg>
            <seg n="fbb1a2c9">
              Det handlar om solcellsutveckling, vågkraft och förnybara energislag.
              Det är någonting som efterfrågas överallt. Sverige kan agera globalt.
              Jag hoppas också att vi ska få en global klimatöverenskommelse
              i Köpenhamn nästa år under vårt ordförandeskap.
            </seg>
            <seg n="1ed30267">
              Herr talman! När regeringen för en ansvarsfull ekonomisk politik
              ropar oppositionen på fler åtgärder, kort sagt mer utgifter. Man
              vill öka farten på sedelpressarna, och utgiftstaken ifrågasätts.
              Socialdemokraterna vill möta lågkonjunkturen med en skattehöjning
              på 70 miljarder kronor för vanliga inkomsttagare. Vänsterpartiet
              vill ha en ännu högre skattehöjning.
            </seg>
            <seg n="ce5bfea8">
              Det finns ingen hejd på vad skattebetalarna ska stå för. Men
              det är inte i första hand från politikernas lönekonton som pengarna
              dras. Det är lärares, sjuksköterskors och metallarbetares skattepengar
              som tas i anspråk. Oppositionen kritiserar regeringen för att
              vi låter medborgarna behålla mer av sina egna pengar.
            </seg>
            <seg n="02ca2631">
              Ja, mina vänner, det finns en ideologisk skiljelinje. Centerpartiet
              tycker att medborgare och företag ska behålla så mycket som möjligt
              av sina egna intjänade pengar. Socialistpartierna tycker att skattebetalarnas
              pengar är politikernas pengar. Ja, det finns en ideologisk skiljelinje.
            </seg>
            <seg n="41d4a966">
              Vi är rädda om skattebetalarnas pengar. Därför lovar vi inte
              guld och gröna skogar för de pengarna. Vi lovar att vara ansvarsfulla
              i åtgärder för att säkra jobben framöver, för att säkra att människors
              trygghet kan garanteras och för att säkra välfärden. Det är så
              man bygger ett land. Det är så man bygger framtidstro och säkrar
              Sveriges framtid.
            </seg>
          </u>
          <note type="speaker" n="69076d19">
            Anf. 32 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-11" n="c7866a02">
            <seg n="9b79bdb3">
              Herr talman! Jag tror att Maud Olofsson djupt underskattar solidaritetskänslan
              hos väldigt många i den svenska befolkningen. Det handlar om den
              vårdanställde som i dag riskerar att förlora jobbet och den som
              inte ens har någon a-kassa och ska klara sig på lite drygt 5 000
              kronor i månaden. Deras framtid och trygghet står väldigt högt
              på många medborgares kravlista i dag.
            </seg>
            <seg n="20afebcf">
              I måndags och tisdags, som jag sade innan, kom drygt 5 300 varsel.
              Väldigt många företag och också Socialdemokraterna, Vänsterpartiet
              och Miljöpartiet och många fackliga organisationer är inne på
              ett väldigt spännande förslag. Det har också många länder i Europa
              använt sig av.
            </seg>
            <seg n="5232b0c5">
              Man vet att det kommer att vända i många av de branscher som
              har problem i dag. Det är viktigt att kunna utbilda och kompetensutveckla
              personalen i stället för att de ska behöva vandra ut på en allt
              tuffare arbetsmarknad och bara stå passiva, eftersom ni knappt
              heller har några utbildningsinsatser.
            </seg>
            <seg n="d83fd8a5">
              De förslagen finns. Arbetsmarknadsminister Sven Otto Littorin
              sade i går tvärnej till alla förslag som skulle innebära att staten
              var med tillsammans med fack och företag och tog ett ansvar för
              detta.
            </seg>
            <seg n="6bf1ead5">
              Min fråga till Maud Olofsson är: Varför inte använda detta moderna,
              framtidsinriktade och väldigt lönsamma och effektiva sätt att
              bygga upp kompetensen och undvika uppsägningar? Kommer ni att
              föreslå det eller inte?
            </seg>
          </u>
          <note type="speaker" n="ee6bf91c">
            Anf. 33 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-bafedc65c88ad4d8-3" n="a05f03de">
            <seg n="e0e56535">
              Herr talman! Jag håller med Mona Sahlin om att utbildning är
              en nyckelfråga för att kunna klara arbetskraftsförsörjningen också
              framöver. Det är ytterst en fråga för arbetsgivarna. De måste
              se till att den arbetskraft de har också har en utbildning som
              de har nytta av framöver.
            </seg>
            <seg n="3b49bf9b">
              Sverige har valt en modell som innebär att vi egentligen har
              det lite lättare att säga upp människor i Sverige jämfört med
              i många andra länder. I till exempel Tyskland och Belgien är det
              i stort sett omöjligt att säga upp människor. Det är därför man
              har valt modellen att betala för att människor inte är på arbetsplatsen
              hela tiden.
            </seg>
            <seg n="121b16b1">
              Om man vill ha den modellen måste man också ta med att göra det
              svårare att säga upp människor om det blir arbetskraftsbrist.
              Jag undrar om Mona Sahlin är beredd att ta båda sidorna av det
              system som både Tyskland och Belgien har.
            </seg>
            <seg n="35ca1768">
              Vi har valt ett system där vi låter företagen ta ansvar under
              varseltiden men där samhället tar ansvar för människor som blir
              arbetslösa, som behöver utbildning och som behöver rustas för
              och coachas för andra jobb.
            </seg>
            <seg n="d5007537">
              I vår åtgärdskatalog i den här situationen har vi förstärkt både
              yrkesutbildningen och den högre utbildningen. Vi ser till att
              vi bygger yrkeshögskola. Vi ser till att förstärka de arbetsmarknadspolitiska
              åtgärderna. Vi ser också till att stärka de insatser som vi gör
              nära de människor som blir både varslade och arbetslösa.
            </seg>
            <seg n="7f2e04e0">
              Jag tror att det finns mycket resurser i våra system, och det
              tror jag att också Mona Sahlin själv tycker. Men det handlar om
              att kunna använda dem effektivt för de människor som behöver det.
              Jag tror också att man måste säga att arbetsgivarna har ett ansvar.
              Det går inte att i goda tider hela tiden vända sig till aktieägarna
              och ge dem höga utdelningar men vända sig till skattebetalarna
              när det blir problem. Det tycker inte jag är okej. Vi har ett
              gemensamt ansvar för att se till att vi också rustar för framtiden
              när det gäller den arbetskraftsförsörjning som vi så väl behöver.
            </seg>
          </u>
          <note type="speaker" n="0a551d1e">
            Anf. 34 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-12" n="c7866a02">
            <seg n="ff55ab9f">
              Herr talman! Jag får väl tolka det som att svaret var nej och
              att Maud Olofsson håller med Sven Otto Littorin. Det som var ute
              på nyheterna på radion i morse stämmer tydligen inte.
            </seg>
            <seg n="c145efd5">
              Problemet med det som Maud Olofsson nu uttrycker att samhället
              ska stå där berett när varslen hamnar i uppsägning är bara att
              det inte är tillräckligt. De resurserna finns inte.
            </seg>
            <seg n="e32d884b">
              Det är märkligt med regeringen som tillsätter ett finanspolitiskt
              råd som kommer med råd som regeringen sedan bara avfärdar. Maud
              Olofsson tillsätter sina samordningsmän som har kommit just med
              detta förslag som en oerhört verkningsfull insats för att löntagarna
              ska kunna vara ivriga löntagare som kompetensutvecklar sig i väntan
              på att arbetsmarknaden vänder. Jag trodde att Maud Olofsson var
              näringsminister. Många av våra företag behöver nu samverka med
              facken och med staten för att kunna hjälpa fler så att de inte
              går ut i arbetslöshet med en allt sämre a-kassa och allt sämre
              utbildningsmöjligheter. Samverkan är en viktig del i den svenska
              modellen. Ni kommer alltså inte att göra något, utan sitta passivt
              och titta på.
            </seg>
          </u>
          <note type="speaker" n="49d5a741">
            Anf. 35 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-bafedc65c88ad4d8-4" n="a05f03de">
            <seg n="8e8ccade">
              Herr talman! Jag beklagar om Mona Sahlin inte är förmögen att
              läsa våra budgetförslag och annat och se de förslag som vi lägger
              fram. Det kan jag tyvärr inte göra någonting åt.
            </seg>
            <seg n="c6cd7f02">
              Jag försökte att problematisera lite grann av det system som
              finns ute i Europa. Jag tror inte att Mona Sahlin är beredd att
              ta den andra sidan av myntet som finns i det systemet, nämligen
              att det är omöjligt att säga upp människor. Det skapar en minskad
              flexibilitet på arbetsmarknaden. Man lyfter fram den del av det
              system som Tyskland och Belgien har som handlar om att man tar
              ett gemensamt ansvar under den så kallade varseltiden.
            </seg>
            <seg n="fc7e91be">
              Vi har valt en annan modell, som arbetsmarknadens parter har
              ställt upp på. Under varseltiden är det arbetsgivarnas ansvar.
              När människor blir arbetslösa ger vi ersättning till dem som är
              arbetslösa för att de ska få utbildning. Vi ger möjligheter för
              människor att coachas till andra jobb och stöd i den situationen.
            </seg>
            <seg n="dff34330">
              Vi har naturligtvis lyssnat mycket på vad samordnarna och företagen
              säger. Vi är beredda att pröva alla deras idéer, och vi har också
              genomfört mycket av dem i de förslag som vi har lagt fram. Men
              jag beklagar om Mona Sahlin inte kan se att yrkesutbildning, högre
              utbildning, yrkeshögskola och annat är goda åtgärder för att möta
              framtidens arbetsmarknad.
            </seg>
          </u>
          <note type="speaker" n="3b7205d1">
            Anf. 36 LARS OHLY (v) replik:
          </note>
          <u who="lars_ohly_b0c789" xml:id="i-d9939aa995e78867-2" n="19c806c0">
            <seg n="3e01fd6d">
              Herr talman! När Israel attackerade Gaza skickade den norske
              läkaren Mads Gilbert ut ett vittnesmål. En väsentlig del av det
              lät så här: De bombade den centrala grönsaksmarknaden i Gaza city
              för två timmar sedan. 80 skadade, 20 dödade, och alla kom hit
              till Shifa sjukhuset där Mads Gilbert arbetar. Vi vadar i död,
              blod och amputerade kroppsdelar. Mängder av barn och gravida kvinnor.
              Jag har aldrig upplevt något så fruktansvärt. Nu hör vi stridsvagnarna.
              Berätta! Skicka vidare! Ropa vidare allt! Gör något, gör mer!
              Vi lever i historieböckerna nu, alla.
            </seg>
            <seg n="86d411b3">
              Av Maud Olofssons inlägg förstod jag att det var viktigt att
              ta avstånd från Hamas. Låt oss vara överens om det! Låt oss vara
              överens om att avståndstagande mot allt våld som drabbar civila
              är oerhört viktigt och grundläggande. Men därefter skiljer vi
              oss åt. Maud Olofsson vill fortsätta att belöna Israel för landets
              ockupation och övervåld. Maud Olofsson vill fortsätta det militära
              samarbetet med Israel. Maud Olofsson vill fortsätta att importera
              vapen från detta Israel. Maud Olofsson vill fortsätta att utöka
              och fördjupa det samarbete som finns mellan EU och Israel. Det
              är en belöning av ockupationsmakten och en belöning av dem som
              begår de värsta brotten mot krigets lagar och folkrätten.
            </seg>
            <seg n="76ccb928">
              Skulle inte Maud Olofsson kunna ställa upp på samma krav som
              Hans Corell har ställt? Ställ dem som bryter mot krigets lagar
              och folkrätten till svars inför Internationella domstolen såväl
              Hamas som den israeliska regeringen! Låt oss tillsammans ställa
              det kravet för att visa hur allvarligt vi ser på alla de brott
              mot folkrätten och humanitär lag som nu sker i Gaza.
            </seg>
          </u>
          <note type="speaker" n="23b7064b">
            Anf. 37 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-bafedc65c88ad4d8-5" n="a05f03de">
            <seg n="716acf08">
              Herr talman! Om jag ska tolka Lars Ohly rätt är han nu beredd
              att kritisera Hamas för dess våldshandlingar. Det tycker jag är
              ett steg framåt, och det välkomnar jag. Jag tror nämligen att
              för att skapa fred i Mellanöstern måste man kritisera våldshandlingar
              av olika slag både de som Hamas står för och de som Israel står
              för. Men om vi ska klara en fred och en säkerhet i framtidens
              Mellanöstern måste vi få dessa parter att samlas i en gemensam
              förhandlingsomgång för att få fram en fredlig lösning. Inga vapen
              kommer att säkra freden i Mellanöstern.
            </seg>
            <seg n="9ec8f938">
              Vi måste ha en dialog med båda dessa parter så att vi kan få
              fram denna fredliga lösning. Vi måste öppna Gaza, men vi måste
              också stoppa den införsel av illegala vapen som i dag sker till
              Gaza. Annars kommer konflikten att eskalera.
            </seg>
            <seg n="0e311e78">
              Jag tycker att det är välkommet om Lars Ohly nu är beredd att
              kritisera Hamas. Jag tror att det är en mer balanserad hållning,
              och den kommer också att hjälpa oss att hitta en överenskommelse
              i Mellanösternfrågan som är möjlig.
            </seg>
            <seg n="66d1fafd">
              Dessutom tror jag att det som händer i USA just nu är viktigt.
              Barack Obama har sagt att han är beredd att ta en aktiv del i
              att lösa Mellanösternfrågan. Det är klart att USA kommer att spela
              en helt avgörande roll för om vi ska kunna få en dialog och en
              uppgörelse mellan dessa länder.
            </seg>
            <seg n="cbf992c4">
              Mitt mål, Centerpartiets mål men också regeringens mål är en
              tvåstatslösning. Palestina och Israel måste leva sida vid sida.
              Men våldet som eskalerar gör det bara svårare. Det är därför vapenvilan
              är så viktig och det är därför dialogen är så viktig, för det
              är bara detta som kan skapa fred i Mellanöstern.
            </seg>
          </u>
          <note type="speaker" n="56ae7aaf">
            Anf. 38 LARS OHLY (v) replik:
          </note>
          <u who="lars_ohly_b0c789" xml:id="i-d9939aa995e78867-3" n="19c806c0">
            <seg n="651e794f">
              Herr talman! Jag har aldrig hört någon företrädare i Sveriges
              riksdag försvara raketbeskjutning mot civila oavsett från vilken
              sida det förekommer. Jag har heller aldrig hört någon underlåta
              att ta avstånd från det.
            </seg>
            <seg n="01109bd1">
              Men detta är inte två jämbördiga parter. Det är en part, en stat,
              som ockuperar ett folk utan stat och utan armé. Det är ett folk
              som har förtryckts under årtionden och i decennier och som saknar
              varje uns av mänskliga rättigheter. Det är människor som lever
              som invånare i Gaza utan att få tillgång till mat, bränsle och
              andra livsförnödenheter på grund av den blockad som Israel har
              utövat i 18 månader. Det är människor som nu dessutom förlorar
              sina kära i ett orättfärdigt krig. Varför kan du inte vara så
              tydlig, Maud Olofsson, att du ställer upp på samma krav som Hans
              Corell ställer? Låt alla som bryter mot krigets lagar ställas
              inför rätta! Låt alla som nu utövar ett oproportionerligt övervåld
              också få ta konsekvenserna av detta! I första hand är det den
              israeliska regeringen som bryter mot den humanitära lagen.
            </seg>
          </u>
          <note type="speaker" n="69208182">
            Anf. 39 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-bafedc65c88ad4d8-6" n="a05f03de">
            <seg n="07fa27bb">
              Herr talman! Jag tror att det är väldigt viktigt att svenska
              folket uppfattar att Lars Ohly är beredd att kritisera båda Hamas
              och Israel. Det har nämligen inte alltid varit fallet, utan det
              har varit en ensidig kritik av Israel.
            </seg>
            <seg n="1ba57879">
              Terrorhandlingar och våldshandlingar är lika förfärliga och lika
              avskyvärda oavsett vem som utför dem. Båda dessa parter bryter
              mot folkrätten. Det gäller de humanitära delarna av denna, proportionaliteten
              och civilbefolkningens möjligheter. Båda parter bryter mot folkrätten.
            </seg>
            <seg n="525e3a71">
              Det är viktigt att ha den balanserade hållningen och gemensamt
              i EU och FN öka trycket på parterna att komma till förhandlingsbordet.
              Vi kommer inte att lösa en konflikt i Mellanöstern med våldshandlingar.
              Vi löser den bara med dialog, diskussion och förhandlingslösningar.
              Det är också det som är den svenska regeringens hållning. Den
              är mycket tydlig, och vi kommer att agera kraftfullt också i fortsättningen
              för att lösa Mellanösternfrågan.
            </seg>
          </u>
          <note type="speaker" n="99fccedc">
            Anf. 40 PETER ERIKSSON (mp) replik:
          </note>
          <u who="peter_eriksson_0f520e" xml:id="i-de4fe411736788a3-2" n="664a15f6">
            <seg n="f22e842f">
              Herr talman! Vi är många som väntat länge på rejäla åtgärder
              för att minska klimatutsläppen i Sverige. Regeringen har skjutit
              besluten framför sig i mer än två år. Statsministerns försvar
              har varit att det finns andra länder som har större utsläpp än
              vi och att det är billigare att minska utsläppen där i stället
              för i Sverige. Men kritiken mot systemen för att minska utsläpp
              i andra länder växer sig allt starkare, och den kommer inte bara
              från mängder av miljöorganisationer. Någon riktig utvärdering
              av effektiviteten har inte gjorts, men bland annat den statliga
              myndigheten ITPS skriver i en rapport från i höstas att det är
              en myt att det är billigare att göra utsläppsminskningar utomlands.
            </seg>
            <seg n="de117f7a">
              Effektiviteten i de satsningar i andra länder som bland annat
              Sverige deltagit i är i själva verket ofta mycket låg. Skattepengarna
              skulle ha gjort betydligt mer nytta hemma än i till exempel de
              fonder som investerar i Kina och andra länder. Kina har till exempel
              infört en skatt på upp till 65 procent på de här investeringspengarna.
              Det som blir kvar har sedan ofta satsats på sådant som skulle
              ha genomförts i alla fall.
            </seg>
            <seg n="da63bf43">
              Är det inte dags att inse att det inte finns några enkla genvägar
              i klimatpolitiken? Åtgärder måste genomföras både här i Sverige
              och i andra länder. Varför tar ni inte chansen och lägger fram
              förslag som på allvar skulle minska energianvändningen i bostadssektorn?
              Varför undantar ni miljonprogrammen och alla flerfamiljshus när
              ni lägger upp ROT-programmen? Där finns ett gyllene läge att se
              till att vi får i gång klimatsmarta investeringar. Varför gör
              ni inte en storsatsning på järnvägar och spårvägar? Varför tar
              ni inte chansen när det är kris i ekonomin att investera i en
              modern infrastruktur som kan ge jobb och framtidstro, Maud Olofsson?
              Är det för att ni inte vill eller för att Moderaterna stoppar
              er?
            </seg>
          </u>
          <note type="speaker" n="afe1aa69">
            Anf. 41 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-bafedc65c88ad4d8-7" n="a05f03de">
            <seg n="e1530ca8">
              Herr talman! Också här noterar jag att Peter Eriksson inte läser
              de förslag som vi lägger fram och de åtgärder som vi föreslår.
              Jag tror att Peter Eriksson är lite stressad av att det händer
              så pass mycket på det här området. Han trodde nog inte att det
              skulle vara så.
            </seg>
            <seg n="d7bcfcf3">
              Vi kan titta på nyinvesteringarna när det gäller förnybar energi.
              I mitt anförande nämnde jag vindkraftens utbyggnad. Tack vare
              elcertifikatssystemet ökar nu investeringarna i vindkraft mycket
              kraftfullt i vårt land. Tack vare vårt agerande på EU-nivå har
              vi nu gemensamma regelverk för energieffektivisering i bostadssektorn.
              Man är skyldig att rapportera energianvändningen inom bostadssektorn
              tack vare de gemensamma regler som vi nu har. Tack vare Sveriges
              kraftfulla agerande har vi nu en gemensam överenskommelse på EU-nivå
              där vi ska minska koldioxidutsläppen med minst 20 procent. Sverige
              går före. Vi minskar våra koldioxidutsläpp. Men det hindrar oss
              inte från att agera internationellt.
            </seg>
            <seg n="0d7253bc">
              Jag kommer precis från Sydafrika och har pratat med mina kolleger
              i regeringen i Sydafrika. Vad är det de begär av oss? Vad är det
              de väntar av oss? Jo, att vi ska hjälpa till att ställa om deras
              energisystem och bygga det förnybara så att de också kan ha energiresurser
              som passar deras ekonomi. De önskar att vi ska finnas där i Sydafrika
              och i andra delar av Afrika för att bygga förnybart.
            </seg>
            <seg n="d61fe4d4">
              Jag var i Brasilien på en konferens om förnybar energi. Där träffade
              jag kolleger från Latinamerika och Afrika och pratade om detta.
              Alla säger: Sverige tar ledningen för att ställa om, och det är
              bra. Äntligen levererar ni förnybara lösningar som vi kan ha nytta
              av.
            </seg>
            <seg n="fc941d97">
              Tack vare CDM utvecklar vi nu det förnybara etanolbränslet i
              Brasilien på ett bra sätt. Det är CDM som finansierar hållbarhetskriterier
              och annat som nu utvecklas i Brasilien. Ja, Peter Eriksson, vi
              måste göra saker hemma, och vi gör massor med saker här hemma,
              men vi måste också agera internationellt, utomlands. Det är förutsättningen
              för att vi också ska få en global klimatöverenskommelse.
            </seg>
          </u>
          <note type="speaker" n="fcd9d958">
            Anf. 42 PETER ERIKSSON (mp) replik:
          </note>
          <u who="peter_eriksson_0f520e" xml:id="i-de4fe411736788a3-3" n="664a15f6">
            <seg n="e35cd89d">
              Herr talman! Jag tycker att man bör notera att inte en enda av
              de saker som Maud Olofsson räknade upp här är någonting som den
              här regeringen har gjort. Antingen handlar det om vad EU har bestämt
              och beslutat om. Där kan man möjligen lysa som en deltagare vid
              mötet. Eller också handlar det om vad som har gjorts innan den
              här regeringen tillträdde. Inte en enda av de saker som du räknade
              upp har ni gjort under den här mandatperioden. Ni har skjutit
              besluten framför er. Inte ens en klimatproposition har ni i den
              blå alliansen kunnat ta fram.
            </seg>
            <seg n="870df46f">
              Den internationella handeln med utsläpp är full av skandaler.
              Det finns bra exempel, men det finns mängder av väldigt dåligt
              exempel också. Ett exempel är att 30 procent av alla CDM-pengar
              har gått till att destruera en extremt klimatfarlig freongas.
              Kostnaden har varit över 50 miljarder kronor, men alla bedömare
              uppskattar den egentliga kostnaden för att göra detta till ungefär
              1 miljard kronor. Det är en skandal som diskuterades i Poznan,
              och det här vansinnet lyckades man inte stoppa då.
            </seg>
            <seg n="7502d848">
              Den internationella handeln med utsläpp har stora problem som
              måste tas på allvar. Vi ska delta i det, men det kan inte få fortsätta
              att innebära att regeringen skyller på det och lämnar över åtgärderna
              till andra.
            </seg>
          </u>
          <note type="speaker" n="cc95e30d">
            Anf. 43 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-bafedc65c88ad4d8-8" n="a05f03de">
            <seg n="d313c179">
              Herr talman! Jag kan tala om för Peter Eriksson att när vi besöker
              länder runt om i världen får Sverige beröm för det vi gör. Det
              är bara Peter Eriksson som inte tycker att Sverige gör tillräckligt.
            </seg>
            <seg n="ccd5c634">
              Det som vi har påverkat i EU har gjort att vi har en gemensam
              överenskommelse på det här området. Det är klart att den svenska
              regeringen har agerat för detta. Det elcertifikatssystem som alliansregeringen
              förlängde och gav trygghet till är ett beslut som regeringen fattade.
              Energieffektiviseringsåtgärder i storföretagen, och också i de
              små företagen, är åtgärder som den här regeringen har föreslagit
              och genomfört. Miljöbilspremien och annat för att ställa om transportsektorn
              är kraftfulla åtgärder för att minska koldioxidutsläppen inom
              transportsektorn. Satsningar på järnvägen och alla projekt som
              finns framme har vi nu med i den plan som kommer i närtidssatsningen
              på järnvägssidan. Det handlar om effektiviseringar så att vi lättare
              kan få transporter på järnvägssidan.
            </seg>
            <seg n="ac689fad">
              Alla dessa åtgärder har regeringen föreslagit och genomfört.
              Det är bara att beklaga att Peter Eriksson inte ser den här förändringen.
              Vi tar vårt ansvar, och det ser man globalt. Det är bara Peter
              Eriksson som inte har upptäckt det.
            </seg>
          </u>
          <note type="speaker" n="66b27b62">
            Anf. 44 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-9c34319d974ba2ee-11" n="e31827f1">
            <seg n="9f5d5baf">
              Herr talman! Våra tankar går till barnen, de oskyldiga barnen
              som blir krigets offer och krigets vittnen. Varje offer för krig
              är en tragedi.
            </seg>
            <seg n="365e11c6">
              Världen måste ställa tydliga krav på en vapenvila i Gaza. Säkerhetsrådets
              uppmaning måste hörsammas. Den här krisen kan inte lösas med vapen.
              Men det räcker inte med vapenvila. Gazas isolering måste brytas
              och humanitär hjälp släppas fram för att minska den palestinska
              befolkningens lidande. Insmugglingen av vapen till Hamas måste
              stoppas för att hindra ytterligare beskjutning mot Israel.
            </seg>
            <seg n="64abccd0">
              Det var Hamas som bröt vapenvilan. Hamas skjuter urskillningslöst
              raketer mot civila samhällen i Israel och har gjort det under
              flera år. Israel har rätt att försvara sig, men väpnat försvar
              måste ske på ett sådant sätt att civila offer undviks.
            </seg>
            <seg n="b6702ba1">
              Långsiktig fred i denna del av världen kan bara uppnås genom
              ett fredsavtal med en tvåstatslösning, en palestinsk stat vid
              sidan av Israel. Ett huvudproblem är att Hamas inte vill ha en
              palestinsk stat vid sidan av Israel. Hamas mål är att bilda en
              palestinsk stat ovanpå ruinerna av Israel.
            </seg>
            <seg n="6c408a89">
              I ett fredsavtal måste Israel lämna de palestinska områdena och
              Västbanken, men Israel måste då kunna lita på att de områdena
              inte blir baser för terrorism mot Israel. Bara så kan en fredlig
              framtid byggas i regionen där israeler och palestinier kan leva
              i trygghet sida vid sida.
            </seg>
            <seg n="3ad59eb3">
              I Malmö och Helsingborg brinner nu judiska kapell. Att angripa
              judar också i vårt land har blivit legitimt på grund av den stämning
              som byggs upp. I demonstrationståg ser vi nu flaggor för terroristorganisationer
              och till och med hakkors. Sådana handlingar är helt oacceptabla
              och måste fördömas å det kraftigaste.
            </seg>
            <seg n="69662567">
              Herr talman! Sverige, liksom världen i övrigt, står inför en
              besvärlig lågkonjunktur. Varslen duggar tätt, senast från Volvo
              Lastvagnar. Människor kommer att förlora jobb, och det är lätt
              att förstå människors oro och frustration.
            </seg>
            <seg n="a93f89ac">
              Vi har gått igenom besvärliga tider förr. Vi har gått igenom
              lågkonjunkturer förut. Vi kommer att klara även detta. Det kommer
              att bli bättre tider igen, och det kommer att vända uppåt. Men
              vi måste tyvärr förbereda oss på att det kommer att bli sämre
              innan det blir bättre.
            </seg>
            <seg n="3ad7f854">
              Regeringen för i den här situationen en mycket offensiv ekonomisk
              politik. Runt 40 miljarder kronor satsas i år på nya reformer
              för jobb och utveckling, både ökade utgifter och sänkta skatter,
              som ska underlätta för jobben. Först kommer 32 miljarder i budgetpropositionen
              och därefter ytterligare ungefär 8 miljarder i tilläggsbudgeten.
              Det är 1,3 procent av vår bruttonationalprodukt, och därmed är
              Sverige ett av de länder i Europa som just nu satsar allra mest.
              Därutöver ska jag be att få påminna om stöd, lån och lånegarantier
              till fordonsindustrin på 28 miljarder.
            </seg>
            <seg n="d64942d7">
              Oppositionens kritik att regeringen är passiv faller platt till
              marken när man jämför med alla andra europeiska länder. Nästan
              inget jämförbart land i Europa och definitivt inget som styrs
              av socialdemokrater har i dag en mer offensiv ekonomisk politik
              än vårt land.
            </seg>
            <seg n="f7926ad1">
              Trots krisen måste vi ha perspektiv på det som sker. Aldrig förr
              har så många människor i världen gått och lagt sig mätta på kvällen
              som 2008. Det beror på det ekonomiska välstånd som har skapats
              av globaliseringen, frihandeln och en alltmer utspridd marknadsekonomi
              i världen. När Vänstern önskar att denna kris skulle betyda marknadsekonomins
              undergång är man både ohistorisk och okunnig. De ekonomiska system
              som Vänsterpartiet och Lars Ohly har drömt om under hela sitt
              liv har i praktiken alltid lett till fattigdom. Det är den ökade
              globaliseringen som har lett till ökat välstånd i tidigare fattiga
              delar av världen.
            </seg>
            <seg n="1ce456fd">
              Marknadsekonomin ska inte ersättas av politisk styrning, men
              en marknadsekonomi måste kompletteras med politisk styrning. Det
              är det som kallas socialliberalism.
            </seg>
            <seg n="fb8cd815">
              Herr talman! Vi liberaler tror på Europa. Vikten av europeiskt
              samarbete har väl aldrig under Sveriges 14 års medlemskap synts
              så tydligt som nu. Både klimatfrågan och finanskrisen visar på
              betydelsen av samarbete på vår kontinent. Det är på ett sätt märkligt
              att samtidigt som svenskarna blir mer positiva till EU och till
              euron, enligt många opinionsundersökningar, blir många politiker
              mer skeptiska. En av Sveriges mest profilerade EU-motståndare
              ska nu toppa Socialdemokraternas Europavalsedel. Varför då? Och
              varför vill man bli invald i Europaparlamentet över huvud taget
              om man inte tror på europeiskt samarbete?
            </seg>
            <seg n="170f2eeb">
              Skälen för Sverige att gå över till euron har stärkts ytterligare
              under hösten. I finanskrisens hetaste skede var det den samlade
              kraften i ett gemensamt agerande från euroländerna som bidrog
              till att bromsa upp krisen. Det hade inte varit lika verkningsfullt
              om länderna hade agerat var för sig. Länder som inte är med i
              eurosamarbetet, till exempel vårt eget land, hade mindre inflytande
              i höstas när vår tids viktigaste ekonomisk-politiska beslut fattades
              i Europa. Kronans värde har dessutom börjat fluktuera. Vårt utanförskap
              kommer sannolikt vi vet det inte med säkerhet att ha ett pris
              i form av ytterligare förlorade jobb och mindre välfärd än vad
              vi annars skulle ha haft.
            </seg>
            <seg n="d4b31916">
              Det är hög tid att återuppta eurodebatten i Sverige. Vårt grannland
              Danmark har bestämt sig för att genomföra en ny folkomröstning
              senast 2011. I synnerhet om det skulle bli ett ja där blir det
              ännu mer besvärande för Sverige att stå utanför. Därför menar
              jag att Sverige inom de kommande åren i början av nästa mandatperiod
              bör genomföra en ny folkomröstning om euron.
            </seg>
            <seg n="0634135c">
              Herr talman! Swedens Test Crisis är rubriken på en artikel i
              senaste numret av det amerikanska nyhetsmagasinet Newsweek. Artikeln
              handlar om resultaten i den svenska skolan och att de sjunker
              dramatiskt i den senaste internationella undersökningen från 2007,
              som kallas Timss. Det är en dyster läsning, kommenterade Skolverkets
              generaldirektör samma undersökning. Den avser resultaten i matematik
              och naturvetenskap, och mätningarna avser tidsperioden från 1995
              fram till 2007, då vi har sjunkit kontinuerligt.
            </seg>
            <seg n="46f163b4">
              Inget samhällsområde genomgår en så omfattande totalreformering
              i år och kommande år som den svenska utbildningspolitiken och
              det svenska skolväsendet. Syftet är högre krav, högre kvalitet,
              högre ambitioner och bättre resultat.
            </seg>
            <seg n="496e7183">
              Det finns en frågeställning beträffande reformerna som dock förtjänar
              att tas upp i en sådan här debatt. Nästan ingen av de stora reformerna
              kommer att hinna träda i kraft före 2010 års val. I praktiken
              är det den regering som sitter och styr Sverige efter valet 2010,
              oavsett vilken regering det är, som avgör om dessa reformer ska
              genomföras i verkligheten eller inte. Därför har jag två frågor
              till oppositionens ledare, Mona Sahlin, Lars Ohly och Peter Eriksson.
              Kommer det att bli tidigare betyg i skolan om ni vinner valet?
              Blir det fortsatt kunskapspolitik med den huvudinriktning som
              vi har inlett om ni vinner valet, eller blir det en återgång till
              flumskolepolitik?
            </seg>
            <seg n="f985ec19">
              Herr talman! Mot varandra i svensk politik står nu två alternativ.
              Det ena är en allians av fyra partier som är vana att samarbeta
              med varandra inte alltid överens om allt men med en huvudinriktning
              som är samstämmig och en agenda av långsiktigt och stabilt ansvarstagande.
              Mot detta står ett experiment av rödgröna partier som egentligen
              bara är överens om en enda riktigt viktig fråga: att de är emot
              alliansregeringen. Men det, herr talman, räcker inte för att styra
              ett land.
            </seg>
          </u>
          <note type="speaker" n="2fa9451f">
            Anf. 45 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-13" n="c7866a02">
            <seg n="76317365">
              Herr talman! Det var en ganska nöjd Jan Björklund som uppenbarligen
              tycker att regeringen har gjort tillräckligt. Den har gjort det
              som krävs. Det var uttryck för en ganska, tycker jag, förolämpande
              inställning att säga att det blir värre innan det blir bättre.
              Ja, det blir värre för väldigt många fler om inte regeringen gör
              mer, det är sant, men det blir inte värre för alla. Regeringens
              fördelningspolitik har nämligen gjort att det finns de som sitter
              i ganska tryggt bo och har fått det bättre ekonomiskt, men andra
              får betala priset.
            </seg>
            <seg n="69a4b2e6">
              Betyder det här beskedet att det inte blir mer? Det blir inga
              besked till kommuner och landsting om statsbidragen för det här
              året och nästa år. Det blir inga mer insatser för att förhindra
              att fler kvinnor blir varslade och uppsagda och kvaliteten i vården
              därmed sämre. Blir det inte välfärdens tur ens det här året och
              inte ens nästa år? Är det det som det betyder: Det blir värre
              innan det blir bättre?
            </seg>
            <seg n="69b507a1">
              Betyder det också att utbildningsminister Jan Björklund tycker
              att det är en bra utveckling att vi mitt i högkonjunkturen 2006
              hade 13 500 platser i arbetsmarknadsutbildningen, den mest effektiva
              formen för att utbilda dem som nu behöver få ny kompetens för
              arbetsmarknaden, och att det i dag, mitt i en riktigt svår kris,
              finns 3 500 platser? Betyder den här möjligheten att det inte
              blir något mer, inte ens fler insatser för att undvika att det
              blir värre för alla innan det möjligen blir bättre för några?
              Är regeringen och Jan Björklund så nöjda? Är det så?
            </seg>
          </u>
          <note type="speaker" n="a71f5a3c">
            Anf. 46 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-9c34319d974ba2ee-12" n="e31827f1">
            <seg n="7677896a">
              Herr talman! Som jag sade finns det all anledning att känna både
              stor oro och sympati med den frustration som många människor känner
              beträffande den situation man nu kan stå inför. Många människor
              kan komma att förlora jobbet, och många kommer att förlora jobbet.
            </seg>
            <seg n="06862f83">
              Regeringen kommer inte att kunna förbjuda lågkonjunkturen den
              finns där men vad vi kan göra är att möta den med offensiva åtgärder,
              och det är det vi gör. Sverige möter lågkonjunkturen med mer offensiva
              åtgärder än något annat land i Europa. Möjligen är det några nordiska
              länder till som ligger på ungefär samma nivå som vi, men vi är
              unikt ambitiösa i Europa.
            </seg>
            <seg n="eda6b669">
              Vi följer utvecklingen hela tiden. Om vi bedömer att det behövs
              kommer det naturligtvis ytterligare åtgärder, men vi får bedöma
              det efterhand. Ingen vet inte Mona Sahlin och inte regeringen
              exakt hur konjunkturen kommer att utvecklas. Man måste alltid
              vara beredd att sätta in de åtgärder man bedömer vara angelägna
              och nödvändiga för tillfället.
            </seg>
            <seg n="c1187c51">
              Låt mig kommentera det där med utbildningsplatser, som Mona Sahlin
              har skrivit om i tidningen i dag! Det intressanta med det är att
              Mona Sahlin vill få det att framstå som att ni föreslår något
              som regeringen inte gör. Sanningen är att ni slår in helt öppna
              dörrar. Det är ju i stort sett det vi redan gör som ni skriver
              om i tidningen i dag. Riksdagen ska rösta om det inom kort.
            </seg>
            <seg n="ece9526c">
              Yrkesvux byggs ut nu med 10 000 platser. Yrkeshögskola, som ni
              inte ens krävde, inrättar vi nu. Det krävde vi i massor av år,
              men ni ville inte ha det. Nu inrättar vi en yrkeshögskola från
              nästa år. Det är den mest effektiva åtgärden att inrätta en yrkeshögskola.
              Kvalificerad yrkesutbildning är det som i allra störst utsträckning
              leder till att människor hamnar i jobb efteråt.
            </seg>
            <seg n="1c32a783">
              Ni krävde en massa nya platser i högskolan. Det förstår jag inte
              riktigt. Det finns 10 000 tomma platser i den svenska högskolan
              just nu. Låt oss fylla dem innan vi inrättar nya! Ni slår ett
              slag i luften.
            </seg>
            <seg n="66c3f7f6">
              Det ni kräver i dag och bullrar på om görs redan. Vi är redan
              ett av de länder som för den mest offensiva politiken. Det innebär
              inte att det inte kanske behöver göras mer, men vi får bedöma
              situationen efterhand som den utvecklas.
            </seg>
          </u>
          <note type="speaker" n="7ec494fe">
            Anf. 47 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-14" n="c7866a02">
            <seg n="6eeb0289">
              Herr talman! Ja, ni bedömer situationen, Jan Björklund, och om
              det behövs mer kanske ni kan överväga det, och om det behövs mer
              insatser kanske ni i det grupparbete ni ska ha kan lösa det; det
              ska tydligen inte finnas grupparbeten i skolan, men regeringen
              ska nu i två år sitta och arbeta i sju grupper för att se om det
              kanske, eventuellt, behövs mer.
            </seg>
            <seg n="7cf770c3">
              Vi inom Socialdemokraterna, Vänstern och Miljöpartiet är redan
              färdiga med vår analys. Det behövs mer. Det är inte tillräckligt
              med de utbildningsplatser som finns. Det är inte tillräckligt
              att så få av de arbetslösa får tillgång till en aktiv åtgärd.
              Det är inte tillräckligt med de platser som finns tillgängliga
              för de stora ungdomskullar som i sommar lämnar gymnasiet. Det
              är inte tillräckligt med de låga ersättningar som de arbetslösa
              har. Det är inte tillräckligt.
            </seg>
            <seg n="caebfacc">
              Jan Björklunds svar var tydligt nog. Ni tycker att ni gjort tillräckligt.
              Ni sätter er och väntar på att det här året ska ta slut och hoppas.
              Det duger inte, för det är mer än bara frustration som de arbetslösa
              känner. De förlorar jobbet på riktigt, och mot det har ni ingenting
              att sätta i dag. Det är tydligt nog.
            </seg>
          </u>
          <note type="speaker" n="0f6528cf">
            Anf. 48 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-9c34319d974ba2ee-13" n="e31827f1">
            <seg n="378670a9">
              Herr talman! Det är då för märkligt. Jag sade ju alldeles nyss
              att vi bedömer situationen efter hand, och om vi bedömer att det
              behövs kommer vi att återkomma med ytterligare åtgärder. Då säger
              Mona Sahlin att jag sagt att det inte kommer ytterligare åtgärder.
              Det var inte det jag sade. Just i dag kommer det ingen ytterligare
              åtgärd, men det finns ju fler dagar i år.
            </seg>
            <seg n="2b64cd47">
              Det alternativ som ni redovisar är från Socialdemokraterna en
              skattechock på 25 miljarder kronor både mot företag och enskilda
              människor. Vänsterpartiets budgetmotion skulle leda till en ordentlig
              räntechock med höjda räntor igen. Miljöpartiet föreslår en energiprischock
              på 7 miljarder kronor. Är det det som skulle hjälpa Sverige? Hur
              skulle höjd bensinskatt, höjda energiskatter, höjda skatter på
              bilism och långtradarskatter och allt vad det är som Miljöpartiet
              vill införa kunna rädda Volvo?
            </seg>
            <seg n="15198ea9">
              Visst är det bra med Amsåtgärder, och jag utesluter inte att
              det kommer ytterligare sådana. Men i grunden måste politiken gå
              ut på att skapa riktiga jobb och rädda de riktiga jobben, inte
              bara skapa substitut för de riktiga jobben.
            </seg>
          </u>
          <note type="speaker" n="b606d120">
            Anf. 49 LARS OHLY (v) replik:
          </note>
          <u who="lars_ohly_b0c789" xml:id="i-d9939aa995e78867-4" n="19c806c0">
            <seg n="8846472f">
              Herr talman! Johanna Wallin, som bott i Palestina i ett och ett
              halvt år, skriver med ojämn regelbundenhet nyhetsbrev om sina
              intryck där nere. Hon skrev i går:
            </seg>
            <seg n="21893a96">
              Jag har också sett israeliska politiker och militära talesmän
              utan att blinka eller darra på rösten förklara att detta inte
              är ett krig mot Gazaborna, detta är ett krig mot terrorismen.
              Israel använder illegala kemiska vapen, skjuter på ambulanspersonal
              och bombar FN-skolor i syfte att utrota Hamas, som enligt den
              rådande maktordningen är en terroristorganisation. I ett av världshistoriens
              mest cyniska tilltag förser de Gazas gränser med järnridå och
              släpper ned flygblad där människor uppmanas att bege sig till
              säkra platser. Vart ska de ta vägen? Var i detta omringade fängelse
              ska en och en halv miljon människor finna skydd undan en av världens
              starkaste, mest välutrustade arméer som för krig mot dem från
              luften, marken och havet?
            </seg>
            <seg n="62105419">
              Ångestropen har nått ända fram till Jan Björklunds öron, men
              när han ska beskriva vad som är huvudproblemen hakar jag framför
              allt upp mig på tre formuleringar. Den första var att Israel har
              rätt att försvara sig. Ja, det är självklart, precis som Niklas
              Ekdal, DN:s politiska redaktör, skrev för ett par veckor sedan
              har varje land rätt att försvara sig mot angrepp. Problemet är
              att palestinierna till och med förvägras rätten till ett land
              att försvara.
            </seg>
            <seg n="ec1d6fb7">
              Ett huvudproblem är, säger Jan Björklund, att Hamas inte vill
              ha en tvåstatslösning. Huvudproblemet är att inte heller Israel
              vill det, och Israel är den starka parten som i strid med internationell
              lag och rätt ockuperar palestinskt territorium och förtrycker
              palestinierna. Flaggbränning, säger Jan Björklund, måste fördömas
              å det kraftigaste. Jag håller med. Kan vi få höra ett lika kraftfullt
              fördömande av Israels övervåld? Kan vi från Jan Björklund få höra
              ett lika kraftfullt fördömande av det mördande av barn och civila
              som just nu pågår i Gaza?
            </seg>
          </u>
          <note type="speaker" n="354ea6ee">
            Anf. 50 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-9c34319d974ba2ee-14" n="e31827f1">
            <seg n="37252222">
              Herr talman! För att börja med Hamas är det en terroristorganisation.
              Det var Hamas som bröt vapenvilan. Det var Hamas som började stridigheterna,
              och det kan man inte förbigå när man diskuterar konflikten. Sedan
              är varje enskilt dödsoffer barn och vuxen, på vilken sida det
              vara månde en tragedi på båda sidor; i synnerhet gäller det civila
              dödsoffer. Det tror jag att vi alla är överens om.
            </seg>
            <seg n="4c05e03f">
              Vi måste alltså omedelbart få en vapenvila, men när vapenvilan
              ingåtts är vi så att säga tillbaka på ruta ett: Hur ska vi nå
              en varaktig fred i denna region? Man måste därför titta på de
              underliggande strukturerna. Det palestinska ledarskapet i form
              av PLO och Fatah är beredda att acceptera Israel som stat och
              gör det också. Israel är berett att acceptera en palestinsk stat
              vid sidan av Israel. Problemet är att Hamas och ett antal grupper
              inom den palestinska rörelsen inte är beredda att acceptera att
              Israel finns kvar, och det har hela tiden försvårat fredssamtalen.
            </seg>
            <seg n="e7f3d7c5">
              När vi fått en vapenvila måste vi sätta press på Hamas att erkänna
              staten Israel och ta avstånd från terror. I nästa steg kommer
              de sedan naturligtvis att kunna bli en part i samtalen på den
              palestinska sidan. Men så länge de inte erkänner att staten Israel
              ska få existera går det inte att föra samtal. Det är själva utgångspunkten
              när man ska ha en lösning med två stater vid sidan av varandra.
            </seg>
            <seg n="44866918">
              Återigen är Lars Ohly inne på det ensidiga fördömandet av staten
              Israel. Men, Lars Ohly, en vapenvila måste vara ömsesidig. Den
              kan inte vara ensidig.
            </seg>
          </u>
          <note type="speaker" n="ab503ab4">
            Anf. 51 LARS OHLY (v) replik:
          </note>
          <u who="lars_ohly_b0c789" xml:id="i-d9939aa995e78867-5" n="19c806c0">
            <seg n="cbffbdc3">
              Herr talman! Det är alldeles rätt, Jan Björklund. Vapenvilan
              bröts varje dag av Israel, för i vapenvilan ingick att Gazaborna
              skulle ha tillgång till mat, mediciner, bränsle och andra förnödenheter.
              Varje dag bröt Israel mot vapenvilan. Som mest tillät man 50 lastbilar
              att komma in på en dag för att försörja en och en halv miljon
              människor. Det saknas all grundläggande medicinsk utrustning.
              Det saknas mat. Det saknas bränsle. Gazaborna har lidit i 18 år,
              och nu utsätts de dessutom för en krigföring av det mest fasansfulla
              slaget.
            </seg>
            <seg n="e0d572f8">
              Det är viktigt att hålla den bakgrunden i minnet när man uttalar
              sig. Det är inte fråga om två jämbördiga parter. Det är inte en
              konflikt mellan två parter. Det handlar om en ockupant och ett
              ockuperat folk. Våldet ska alltid fördömas oavsett vem som står
              för det, och våld mot civila är aldrig försvarbart, men vi måste
              ställa krav på Israel att upphöra med ockupationen och att dra
              tillbaka trupperna från Gaza omedelbart.
            </seg>
          </u>
          <note type="speaker" n="4168e53d">
            Anf. 52 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-9c34319d974ba2ee-15" n="e31827f1">
            <seg n="fc76d4c0">
              Herr talman! Vi måste ställa krav på båda parter. Det är det
              som är innebörden i regeringens politik till skillnad från Lars
              Ohlys. Kraven måste innebära ett eldupphör, en vapenvila, och
              de måste ställas på båda parter. Så fort vapenvilan har inträtt
              måste Israel naturligtvis lämna Gaza, och på samma sätt måste
              det kunna utställas garantier för att Hamas inte får vapenleveranser
              på nytt, för i så fall kommer striderna att fortsätta.
            </seg>
            <seg n="1c152130">
              Det finns uppgifter om att 8 000 raketer skjutits av Hamas mot
              civila israeliska samhällen under ett antal år urskillningslöst.
              Det är ett grovt brott mot internationell humanitär rätt. Som
              jag sade, och som regeringen har sagt, har Israel när det försvarar
              sig ett stort ansvar att använda både proportionalitet och att
              säkerställa att man slår mot de militära målen.
            </seg>
            <seg n="6eed44a8">
              Det går inte att bortse från att Hamas är en organisation som
              medvetet skyddar sig genom att befinna sig i civilbefolkade områden.
              Därmed har Hamas också ett ansvar för de civila dödsoffer som
              nu krävs i Gaza.
            </seg>
            <seg n="35a6a210">
              Det enda rimliga kravet, i stället för att diskutera skuldbördan,
              är att kräva vapenvila på båda håll. Det kravet måste ställas
              på båda sidor. I nästa steg måste man sedan naturligtvis återuppta
              fredssamtalen, och då är en tvåstatslösning det enda rimliga på
              sikt.
            </seg>
          </u>
          <note type="speaker" n="a5abdcfc">
            Anf. 53 PETER ERIKSSON (mp) replik:
          </note>
          <u who="peter_eriksson_0f520e" xml:id="i-de4fe411736788a3-4" n="664a15f6">
            <seg n="15419154">
              Herr talman! Vi hade gärna sett ett liberalt parti i regeringen,
              ett parti som tog ställning för de drabbade människorna, ett parti
              med socialt och humanistiskt patos. Jag talar nu inte om alla
              dem som drabbas av nedskärningar i de svenska arbetslöshets- och
              sjukförsäkringarna. Jag talar inte om regeringens egna angrepp
              på sjuka, svaga, arbetslösa och alla som slagits ut från trygghetssystemen.
              Jag tänker inte heller på regeringens återkommande inskränkningar
              i den personliga friheten och integriteten genom FRA, Ipred och
              ökad avlyssning, alltså att det skulle behövas ett parti i den
              svenska regeringen som slogs för människors privatliv och frihet.
            </seg>
            <seg n="05a33020">
              Jag talar om människorna som drabbas av kriget, av bomberna,
              kulorna, skräcken och döden. Jan Björklund, varför finns det inte
              ett liberalt parti i regeringen som kräver ett tydligare avståndstagande
              från Israels övergrepp i Gaza? Varför finns det inte ett liberalt
              parti i regeringen som är berett att stå upp för alla de oskyldiga
              barn som drabbas av kriget? Varför finns det ingen som på allvar
              kritiserar Israel för att steg för steg bli alltmer av en militär
              stat med allt fler militärer i den politiska ledningen och en
              ekonomi som blir alltmer krigsorienterad och beroende av vapenproduktion?
            </seg>
            <seg n="2d70d6ff">
              Maud Olofsson och Fredrik Reinfeldt har tidigare lanserat ett
              slags kålsuparteori, att alla är lika skyldiga.
            </seg>
            <seg n="f2f1f6e8">
              Jag tycker att Björklund går ännu ett steg längre och ensidigt
              ger Hamas skulden och i och med det också palestinska folket och
              offren.
            </seg>
            <seg n="1281c066">
              Det här är en orimlig ställning om man vill vara ett liberalt
              parti. Man måste ställa hårdare krav på den som angriper, på den
              som har makten, på den som har kontrollen, på den som har vapnen.
            </seg>
            <seg n="d7293bac">
              Det går inte att både hävda att man är liberal och ha en sådan
              inställning som Björklund visar i dag när det gäller kriget.
            </seg>
          </u>
          <note type="speaker" n="add9974e">
            Anf. 54 JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-9c34319d974ba2ee-16" n="e31827f1">
            <seg n="d26db62b">
              Fru talman! Palestinska folket har ingen skuld i detta. Det är
              Hamas som är en terroristorganisation, som bröt vapenvilan och
              som i december började skjuta raketer mot de civila samhällena
              på den israeliska sidan av gränsen.
            </seg>
            <seg n="c657e21f">
              Israel har rätt att försvara sig, men Israel har ett ansvar när
              man försvarar sig, att använda proportionerliga metoder och att
              slå mot militära mål. Det ansvaret har Israel.
            </seg>
            <seg n="16d94455">
              Enligt nyhetsrapporteringen finns det väl grund för att säga
              att man har gjort felsteg. Den här skolan som man har träffat
              är en oerhörd tragedi, och det är naturligtvis oacceptabelt. Men
              det var Hamas som bröt vapenvilan.
            </seg>
            <seg n="6246962a">
              Den här regeringen riktar kritik mot båda sidor. Men jag hör
              ingen kritik mot Hamas från Peter Eriksson. Det är bara Israel
              som är ansvarigt. Det skulle vara intressant att höra i nästa
              steg hur ni ska få ihop den där utrikespolitiken, för jag hörde
              att Mona Sahlin riktade en balanserad kritik mot båda parter.
              Men det hör jag inte från vare sig Ohly eller Peter Eriksson nu.
            </seg>
            <seg n="fac7b06e">
              Finns det någon kritik man kan rikta mot Hamas, Peter Eriksson?
            </seg>
          </u>
          <note type="speaker" n="a70c8e0e">
            Anf. 55 PETER ERIKSSON (mp) replik:
          </note>
          <u who="peter_eriksson_0f520e" xml:id="i-de4fe411736788a3-5" n="664a15f6">
            <seg n="43e93ea5">
              Fru talman! Ja, det finns omfattande kritik man kan rikta mot
              Hamas, och det gör vi också. Det är helt oacceptabelt att skicka
              raketer mot Israel. Det är helt oacceptabelt att ta till den typ
              av åtgärder som Hamas gör. Man bör också respektera att Israel
              finns som stat.
            </seg>
            <seg n="0f575f61">
              Men det är uppenbart att det är Israel i det här fallet som har
              makten, som har vapnen, som har kontrollen, som ockuperar Gazaremsan.
              Och det är på dem som har den här makten som man måste sätta det
              trycket för att konflikten ska sluta.
            </seg>
            <seg n="f98fef97">
              Det är därför en orimlig hållning som Björklund gör sig till
              tals för. Man måste faktiskt se situationen som den är och inte
              låtsas att det är en helt annan och agera utifrån det.
            </seg>
          </u>
          <note type="speaker" n="6bb5a616">
            Anf. 56 JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-9c34319d974ba2ee-17" n="e31827f1">
            <seg n="38de2218">
              Fru talman! Ja, det är en obegriplig ensidighet från Peter Eriksson.
              All kritik riktas ju mot Israel när det kommer till kritan.
            </seg>
            <seg n="c2a288ce">
              Det var Hamas som bröt vapenvilan, och just nu vill ingen av
              parterna omedelbart hörsamma säkerhetsrådets uppmaning till vapenvila.
              Vi måste ställa krav på båda parter, att hörsamma vapenvilan.
            </seg>
            <seg n="b9b1c94b">
              Man har kommit överens om att man några timmar varje dag trots
              allt ska ha eldupphör för att humanitära transporter ska komma
              fram. Också det bryter Hamas mot nästan varje dag.
            </seg>
            <seg n="9142e934">
              Allvarligt talat, Peter Eriksson! Vi måste ställa krav på båda
              parter. En vapenvila måste, för att fungera, vara ömsesidig, inte
              ensidig.
            </seg>
          </u>
          <note type="speaker" n="55eac447">
            Anf. 57 GÖRAN HÄGGLUND (kd):
          </note>
          <u who="goran_hagglund_5ba377" xml:id="i-b3f6bdf3ea2c0ffe-2" n="deab8a85">
            <seg n="7ffa9f90">
              Fru talman! Det går naturligtvis inte att delta i en sådan här
              debatt utan att påminna sig om den tragedi som just nu utspelar
              sig i Gaza och i Israel.
            </seg>
            <seg n="9f017e2a">
              Sorgen och förtvivlan över det som skett och sker är bortom ord.
              En sak kan man i alla fall konstatera: Det räcker nu.
            </seg>
            <seg n="6ba791b4">
              Israelerna har efter att i åratal utsatts för bombardemang från
              Hamas i Gaza fått nog. Ingen politiker i något enda land hade
              accepterat något liknande utan att reagera med kraft. Men med
              kraft följer ansvar.
            </seg>
            <seg n="6eb1b89f">
              Bomberna måste upphöra att falla, vare sig det är över israeliska
              eller över palestinska byar och städer. FN, EU och USA måste arbeta
              tillsammans för att stödja freden. Vi måste gemensamt få Israel
              och Hamas att hitta en annan utväg. I denna akuta fråga ska naturligtvis
              Sverige och vår regering vara outtröttliga.
            </seg>
            <seg n="29b42fa8">
              Fru talman! I skuggan av konflikten i Mellanöstern fortsätter
              livet i Sverige. Många har firat jul och nyår med en gnagande
              oro för framtiden. För alla dem vars jobb är hotade är det mycket
              som står på spel.
            </seg>
            <seg n="89ea8234">
              De numera internationaliserade finansiella systemen har drabbats
              av en stor osäkerhet. Det påverkar företag och hushåll snart sagt
              över hela globen. Det är en turbulens som spiller över i den reala
              ekonomin och ställer människor utan arbete. Sverige står dock
              genom ansvarigt förvaltande kanske bäst rustat i västvärlden för
              att kunna möta krisen.
            </seg>
            <seg n="f10850dd">
              Vi fick ned antalet personer i utanförskap med 180 000 personer
              innan krisen var över oss. Det har gett oss kraft att bevara tryggheten
              även när det stormar. Arbetsförmedlingen har fått större resurser
              att möta de behov som uppstått. Vi investerar för att mildra effekterna
              av lågkonjunkturen.
            </seg>
            <seg n="88e9e2c2">
              Redan i ordinarie budget för 2009 satsar vi lika mycket som OECD
              rekommenderar för att möta krisen. Till det lägger vi ytterligare
              resurser, bland annat i form av ROT-avdrag och investeringar i
              infrastruktur.
            </seg>
            <seg n="91dbb72a">
              Sverige står under de kommande åren inför tre stora utmaningar.
              De är inte nya, men de får delvis nytt fokus genom den ekonomiska
              nedgången.
            </seg>
            <seg n="f74ce62a">
              Den första handlar om jobben och om att få ordning på den finansiella
              marknaden. Svenska företag och privatpersoner måste återigen kunna
              få sunda lån till investeringar och därmed minska krisens effekter
              för arbetslösheten.
            </seg>
            <seg n="0d0001f8">
              När företag inte kan låna för att köpa en ny lastbil säljs det
              heller inga nya lastbilar. Risken är då uppenbar att det företag
              som tillverkar lastbilar tvingas säga upp personal. För även om
              krisen inte skapas i Sverige och av svenska banker påverkas också
              vårt land. Förtroendet för det svenska banksystemet och dess funktioner
              måste upprätthållas.
            </seg>
            <seg n="cc42eab6">
              I slutändan drabbar krisen människor av kött och blod. Det handlar
              om paret i Göteborg där båda jobbar på Volvo. Båda hotas av uppsägning,
              och de oroar sig över att behöva sälja huset och möta en osäker
              framtid. Det handlar om den 20-åriga kvinna som får gå från jobbet
              i Tingsryd och om kommunalarbetaren som står utan jobb när kommunen
              drar ned på verksamheten när skatteintäkterna påverkas. Det är
              dem vi måste ha för ögonen när vi möter krisen, när vi tar ansvar
              för framtiden.
            </seg>
            <seg n="089e04fd">
              Den andra stora utmaningen står fortsatt klimatet för. Den överenskommelse
              som EU slutit är inte tillräcklig på lång sikt. Förhandlingarna
              om ett nytt globalt klimatavtal ska landas under hösten, och jag
              hoppas att vi då tar ett större ansvar än vi hittills har gjort
              som land och som EU. Samtidigt ska vi självklart vara beredda
              att bistå andra med kunskap och också ekonomiskt.
            </seg>
            <seg n="44dd572c">
              Den tredje utmaningen, fru talman, handlar om sammanhållningen
              i vårt land, att vårt samhälle mitt i krisen ska kunna utvecklas.
              Det är i prövningen som samhället testas i sin förmåga att hålla
              ihop. Det handlar om att kunna bibehålla solidaritet och ömsesidigt
              förtroende.
            </seg>
            <seg n="1f1ada72">
              Vi kristdemokrater gör ingen hemlighet av att vi ser behovet
              av gemensamma värderingar för att kunna hålla samman, att människor
              har tillit till varandra.
            </seg>
            <seg n="dd80913b">
              Förtroende byggs i det lilla. Trygghet i det lilla är trygghet
              i det stora. Det handlar om att jag litar på min familj och mina
              vänner, att de backar upp mig när jag behöver hjälp, att min arbetsgivare
              och min granne litar på att jag inte kan jobba när jag sjukskriver
              mig.
            </seg>
            <seg n="cd6661fd">
              Det handlar om trygghet och om rättvisa. Det handlar exempelvis
              om att regler upplevs som rättvisa, att utbildning lönar sig liksom
              om jag är beredd att jobba mer än tidigare.
            </seg>
            <seg n="d1a99315">
              Vi som politiker måste agera så att människor och företag väljer
              att göra det som är långsiktigt gynnsamt, ta ansvar för framtiden
              och investera inte bara i ekonomiska termer utan också i ömsesidig
              tillit. Utan tillit faller förutsättningarna för välfärden.
            </seg>
            <seg n="2366a2e0">
              Mycket av regeringens reformarbete har gått ut på att göra trygghetssystemen
              mer aktiva och rättvisa. På så sätt har de också blivit mer trygga.
            </seg>
            <seg n="977ff268">
              Minns hur den socialdemokratiska regeringen sänkte ersättningsnivåerna
              på 90-talet! Sverige upplever återigen bistrare tider. Trots det
              tvingas vi inte dra ned ersättningar för sjuka och arbetslösa.
              Varför? Jo, därför att ersättningarna i dag är mer rättvist utformade
              än tidigare och därför att vi har en ekonomi med ordning och reda.
            </seg>
            <seg n="eb6c7472">
              Fru talman! Att regera är svårare än att kräva nya utgifter.
              Så här skriver Anders Jonsson, mångårig politisk reporter: Den
              borgerliga alliansen överraskade gång på gång med att komma överens.
            </seg>
            <seg n="05b37dba">
              Det genererade nyheter och uppmärksamhet under två år med ett
              detaljerat regeringsprogram som avslutning. Om partierna inte
              hade förhandlat i botten, utan i stället försökt skyla över sina
              motsättningar med luddiga formuleringar, hade det avslöjats och
              slutat med fiasko.
            </seg>
            <seg n="5608cb46">
              Nu är det meningen att alliansregeringen ska möta ett samlat
              alternativ, men redan dagen efter att vänsterkartellen presenterat
              sig för omvärlden tog Vänsterpartiets partistyrelseledamot Rossana
              Dinamarca till orda i DN. Hon säger att hon inte vet vad vänsterkartellen
              ska komma överens om: Handlar det om att komma fram till en gemensam
              politik? Eller att ta reda på var vi är ense och var vi är oense?
            </seg>
            <seg n="67bd038c">
              Om Sahlin, Ohly, Wetterstrand och Eriksson är osäkra kan jag
              här och nu göra en lista. Ska vi jobba mer eller mindre i framtiden?
              Ska vi ha mer eller mindre försvar eller kanske inget försvar
              alls? Ska medborgarna betala mer eller mindre i skatt? Ska vi
              ha eller inte ha en stabil energiproduktion? Ska föräldrar själva
              få bestämma över föräldraledigheten, eller ska staten ta över
              delar av föräldrarollen? Ska elever få betyg i skolan? Ska man
              få läxor eller ska man vara utan det? Har vänstern förstått att
              man måste komma överens i enskilda sakfrågor för att kunna regera?
            </seg>
            <seg n="5663950d">
              Fru talman! Låt mig nu göra ett halsbrytande kast eller kanske
              en sving. Jag vet inte om fru talman såg säsongspremiären av tv-programmet
              Lets dance i fredags. Händelserna på dansgolvet har betydande
              likheter med oppositionens ångestfyllda tillvaro. Det förekom
              ändå en tydlig skillnad.
            </seg>
            <seg n="9e05a943">
              I politiken dumpades en av kavaljererna av sällskapet. Lars Ohly
              fick sitta som panelhöna. Efter hörbara protester från några av
              deltagarnas supportrar tvingades dock Mona Sahlin till sist att
              bjuda upp Lars Ohly.
            </seg>
            <seg n="32c10ea3">
              I fredagens avsnitt av Lets dance gjorde deltagare kommentarer
              som hade kunnat vara direkt hämtade från vänsterkartellen och
              dess våndor inför sitt nya samarbete. Man skulle kunna tro att
              det var Mona Sahlin som sade: Just nu vaknar jag om nätterna,
              och det rinner svett ur min kropp. Det här är en helt annan grammatik
              som man får lära sig.
            </seg>
            <seg n="af6b9018">
              Det hade kunnat vara Lars Ohly som utbrast: Det är som luciafirande
              på dagis. Så länge ingen kräks är det jättefint.
            </seg>
            <seg n="65d15154">
              Eller det hade kunnat vara Peter Eriksson som efter lansering
              av en kartell utan Vänsterpartiet uppgivet konstaterade: Vad förvånad
              jag blir. Jag trodde vi var bra.
            </seg>
            <seg n="47c37869">
              Kanske är det så att en trefoting bara klarar av att dansa stapplande
              vals. Så länge musiken går i kravlös tretakt klarar sig valstrion
              hjälpligt att släpas över dansgolvet. Men så fort det krävs nya
              steg och andra takter kommer trefotingen att göra publiken besviken.
              Vänstertrion kommer i ändlöst käbbel och hamnar i hopplös otakt
              om vem som ska sätta ned foten, var, när och i vilken riktning.
              Och väljarna, politikernas enväldiga jury, får skäl att säga som
              Tony Irving i Lets dance -juryn: Beware the jury. Playtime is
              over.
            </seg>
            <seg n="1cd97f15">
              (Applåder)
            </seg>
          </u>
          <note type="speaker" n="e2b30cc6">
            Anf. 58 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-15" n="c7866a02">
            <seg n="9fbc8cd9">
              Fru talman! Ännu en nöjd partiledare som berättar om hur fint
              tillståndet i Sverige är. Ännu en modig man som gömmer sig bakom
              finanskrisen. Ännu en person som tror att lite halvtråkiga för
              att inte säga heltråkiga skämt ska dölja det faktum att människor
              känner mer än oro. De förlorar jobbet. Välfärden och kvaliteten
              i vård och omsorg hotas. Jag är rätt säker på att väljarna inte
              vill se en danspartner till den ena eller andra utan handfast
              rättvis politik.
            </seg>
            <seg n="66e33a5a">
              Göran Hägglund står här och säger att det är så bra mitt i krisen
              att vi har bevarad trygghet. Hur många känner igen den beskrivningen?
              Den halva miljon som inte ens haft råd att vara kvar i a-kassan?
              De kvinnor som nu när deltidsstämplingen går ut får rådet att
              säga upp sig helt? Vilka är det som känner den bevarade tryggheten?
            </seg>
            <seg n="60858f01">
              Människor känner mer än oro, Göran Hägglund. De förlorar jobben.
              Jobbtillväxten, enligt era egna beräkningar, kommer att vara helt
              utraderad när vi möter väljarna i valet nästa gång.
            </seg>
            <seg n="d4a59de0">
              Så jag vill ställa en fråga till socialminister Göran Hägglund
              du är ju trots allt det. 900 personer varslas på Karolinska i
              dag. Många tusen har redan varslats ute i kommuner och landsting.
              Sveriges Kommuner och Landsting vädjar om och kräver besked för
              att undvika ännu fler varsel och därmed ännu större kvalitetsras
              i välfärden. När kommer Göran Hägglund att känna mer än omsorg
              och agera för att ge besked till kommunerna och landstingen? När
              kommer beskeden som gör att vi kan undvika fler varsel och uppsägningar?
              Det och inte danspartner är vad jag vet att väljarna vill ha besked
              om.
            </seg>
            <seg n="1cd97f15">
              (Applåder)
            </seg>
          </u>
          <note type="speaker" n="cd7272f0">
            Anf. 59 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-b3f6bdf3ea2c0ffe-3" n="deab8a85">
            <seg n="1a965e78">
              Fru talman! Mona Sahlin har sagt ett par gånger under den här
              debatten att man har ett tydligt samlat alternativ och talat för
              vänstersidan. Problemet är att det vare sig är synligt, samlat
              eller ett alternativ i dag. Det ville jag beskriva genom bilden
              på slutet.
            </seg>
            <seg n="afc67691">
              Jag har i mitt anförande beskrivit den oro som jag tror att vi
              alla känner inför det som händer och de åtgärder som regeringen
              har vidtagit för att möta det som många människor upplever i dag
              och som är ett väldigt stort problem. Men då är frågan: Vilken
              sida ska man förlita sig på i det här sammanhanget?
            </seg>
            <seg n="430f55bd">
              På vänstersidan, den sida som du företräder, staplar ni önskemål
              på varandra som skulle göra att Sverige hamnar i en oerhört utsatt
              och riskfylld ekonomisk situation. Det skulle få de svenska statsfinanserna
              att haverera relativt snabbt. Det skulle skapa en sådan oro som
              gjorde att svenska företag inte vågade tro på framtiden och som
              gjorde att fler människor skulle förlora jobbet.
            </seg>
            <seg n="f36a2f0d">
              Häromdagen skrev Anna Ekström, ordförande i Saco en klok artikel
              i Dagens Industri. Hon skrev att det är klokt av varje regering
              att ständigt följa utvecklingen, göra det som man behöver göra
              vid varje tidpunkt men inte hals över huvud göra det som efter
              hand visar sig vara fel.
            </seg>
            <seg n="6fe58e9f">
              Man måste ha torrt krut kvar om krisen blir längre än vad vi
              hoppas och djupare än vad vi tror. Receptet från oppositionen
              skulle väldigt snabbt störta Sverige i fördärvet och göra att
              arbetslöshetssiffrorna sköt i höjden. Regeringens politik att
              följa utvecklingen och göra det som behöver göras är den kloka
              linjen.
            </seg>
            <seg n="1cd97f15">
              (Applåder)
            </seg>
          </u>
          <note type="speaker" n="9e5e77d4">
            Anf. 60 MONA SAHLIN (s) replik:
          </note>
          <u who="mona_sahlin_fba046" xml:id="i-4764dfdda389930c-16" n="c7866a02">
            <seg n="30242a47">
              Fru talman! Arbetslöshetssiffrorna skjuter redan i höjden. Statens
              budgetunderskott ökar redan nu. Det är din regering, Göran Hägglund,
              som har sänkt skatterna lika mycket som statens budgetunderskott
              kommer att vara enligt KI:s beräkningar. Vi behöver inte vänta
              och analysera. Det handlar om ifall det är strategiskt, effektivt
              och rimligt att arbetslösa får utbildning i stället för att gå
              passiva. Är det klokt eller är det inte klokt? Räcker det att
              bara säga att man ska vara nöjd och titta på om man behöver göra
              mer när det redan i dag varslas i vården och omsorgen?
            </seg>
            <seg n="fdea67c1">
              Min fråga är fortfarande inte om jag tror mer om Göran Hägglund
              än så utan när regeringen tvingas att inse att kommunerna och
              landstingen behöver ett besked om statsbidragen för det här året
              och nästa om inte varslen och uppsägningarna ska öka också i kommunerna
              och landstingen.
            </seg>
            <seg n="1280a2d7">
              För övrigt kan jag berätta att jag har dansat med Lars Ohly.
              Vi dansade i takt, och det gick väldigt bra.
            </seg>
          </u>
          <note type="speaker" n="24643457">
            Anf. 61 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-b3f6bdf3ea2c0ffe-4" n="deab8a85">
            <seg n="dc8b80db">
              Fru talman! Jag ska påminna om att den regering som i dag sitter
              har bidragit till att halvera statsskulden. 180 000 personer har
              gått från utanförskap till att delta i arbetslivet. Det var väldigt
              viktiga förutsättningar för att Sverige ska ha en förmåga att
              möta krisen.
            </seg>
            <seg n="23e278aa">
              Kommunerna och landstingen har en bekymmersam situation, men
              vi ska komma ihåg att deras resurser inte minskar. De får en långsammare
              intäktsökning än vad man tidigare har prognostiserat. Men regeringen
              följer utvecklingen noggrant. Krävs det att vi gör något kommer
              vi att göra det. Jag tror att det är det besked som varje ansvarig
              regering måste ge i det här fallet.
            </seg>
          </u>
          <note type="speaker" n="a5f2eab1">
            Anf. 62 LARS OHLY (v) replik:
          </note>
          <u who="lars_ohly_b0c789" xml:id="i-d9939aa995e78867-6" n="19c806c0">
            <seg n="bf6bad8b">
              Fru talman! Jag noterar att alla de fyra borgerliga partiledarna
              talar om Mellanöstern i den här debatten. Det är välkommet. Men
              det är ju inte så att den nuvarande situationen är ny eller att
              förtrycket och övervåldet inte har funnits tidigare.
            </seg>
            <seg n="c9d61010">
              Jag har många källor som jag litar till, till exempel solidaritetsarbetare
              och ekumeniska följeslagare som har åkt ned till Palestina många
              gånger ekumeniska följeslagare från Svenska kyrkan och som tar
              på sig uppgiften att till exempel följa palestinska barn till
              skolan i Hebron, där de dagligen utsätts för fysiskt våld och
              verbala attacker av illegala bosättare. Det finns människor som
              försöker se till att palestinierna inte förnedras i vägspärrar
              i sitt eget land. Det finns människor som försöker se till att
              det dagliga våldet, det vardagliga våldet, inte tar överhanden
              för de allra flesta människor, vilket är oerhört svårt.
            </seg>
            <seg n="e771573b">
              Johanna Wallin, som jag tidigare citerade, har bott där nere
              i ett och ett halvt år. Hon säger: Jag har bott i Palestina i
              ett och ett halvt år, och jag har sett människor förnedras av
              ockupationsmakten varje dag. Jag har varje dag kämpat mot min
              egen ilska, sorg, frustration och förlamande maktlöshet.
            </seg>
            <seg n="2e4ba86b">
              Det finns en ockupant och ett ockuperat land. Det finns krav
              på att man ska fördöma allt våld mot civila; jag ställer självklart
              upp på det. Alla förbrytelser mot civila måste brännmärkas. Men
              vi ska inte belöna ockupationsmakten, och därför frågar jag: Är
              Göran Hägglund beredd att ställa upp på att bryta det militära
              samarbetet med Israel och upphöra med importen av israeliska vapen
              som bara stärker den israeliska militärmakten? Är han beredd att
              ställa krigsförbrytarna till svars, som Hans Corell har föreslagit,
              och säga att landar någon av dem här, en Hamasledare eller en
              israelisk minister, så ska de fängslas och ställas till svars
              för sina krigsförbrytelser?
            </seg>
          </u>
          <note type="speaker" n="0b340d40">
            Anf. 63 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-b3f6bdf3ea2c0ffe-5" n="deab8a85">
            <seg n="a80d2397">
              Fru talman! När jag lyssnar på det angelägna ämne som Lars Ohly
              har tagit upp under debatten och på de frågor som han har upprepat
              till Fredrik Reinfeldt, Maud Olofsson, Jan Björklund och sedan
              till mig ställer jag mig frågan: Varför ställde han inte dessa
              frågor till Mona Sahlin?
            </seg>
            <seg n="77e1d781">
              Jag upplevde det Mona Sahlin sade som hyggligt balanserat. Det
              var en beskrivning av en situation som har pågått under mycket
              lång tid. Israelerna har varit utsatta för beskjutning genom raketer
              som har fallit ned slumpmässigt över städer och byar, och enligt
              folkrätten har Israel rätt att skydda sig mot den typen av attacker.
              Varje land skulle göra på det viset.
            </seg>
            <seg n="5ed61800">
              Det innebär inte att man ger carte blanche eller säger att vilka
              åtgärder som helst är okej. Åtgärderna måste till exempel vara
              proportionerliga. Det måste finnas möjligheter att få in förnödenheter
              till civilbefolkningen som gör att de har en möjlighet att klara
              tillvaron i den svåra situation som råder.
            </seg>
            <seg n="5808eda1">
              Men bland Lars Ohlys ivriga agerande på det utrikespolitiska
              området som jag tycker är bra, det behövs mer diskussion kring
              detta gissar jag att det finns ungefär noll uttalanden under de
              år som har gått som handlar om fördömanden av de ständiga beskjutningarna
              mot israelisk civilbefolkning, år efter år.
            </seg>
            <seg n="7c3187bd">
              Man måste förstås se upprinnelsen till denna konflikt långt tillbaka,
              men man måste också se, vilket har beskrivits här tidigare, att
              vapenvilan bröts genom att beskjutningen återupptogs.
            </seg>
          </u>
          <note type="speaker" n="7472375d">
            Anf. 64 LARS OHLY (v) replik:
          </note>
          <u who="lars_ohly_b0c789" xml:id="i-d9939aa995e78867-7" n="19c806c0">
            <seg n="a521000b">
              Fru talman! En israel som intervjuades i en svensk tv-sändning
              frågade: Hur skulle ni uppleva det om Norge skickade in raketer
              mot Sverige?
            </seg>
            <seg n="d76c0428">
              Det är klart att vi skulle reagera oerhört starkt. Vi skulle
              göra allt för att få slut på det.
            </seg>
            <seg n="7f3d6312">
              Hur skulle vi då reagera om Norge ockuperade Sverige? Hur skulle
              vi reagera om Norge delade upp vårt land i områden som vi inte
              fick tillträde till, om de med vägspärrar skilde oss från våra
              arbetsplatser, om de förhindrade oss från att åka på de nybyggda
              vägarna som bara var till för ockupanterna och inte för oss som
              bodde här? Hur skulle vi reagera om vi dagligen utsattes för ett
              övervåld som innebar att vi tvingades klä av oss i vägspärrar,
              där våra barn fick sopor kastade över sig på väg till skolan?
              Hur skulle vi reagera mot detta vardagliga våld?
            </seg>
            <seg n="8ecc1ad9">
              Göran Hägglund säger att jag ska vända mig till Mona Sahlin.
              Socialdemokraternas verkställande utskott har ställt krav på att
              man ska suspendera EU-avtalet. Är Göran Hägglund beredd att ställa
              upp på detta krav? Är Göran Hägglund beredd att gå ens så långt
              som Socialdemokraternas verkställande utskott eller är det bara
              munväder, bladder och tal som egentligen inte är något annat än
              uttryck för icke-existerande solidaritet?
            </seg>
            <seg n="1cd97f15">
              (Applåder)
            </seg>
          </u>
          <note type="speaker" n="50360502">
            Anf. 65 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-b3f6bdf3ea2c0ffe-6" n="deab8a85">
            <seg n="dac36f15">
              Fru talman! För att lyckas med det som man faktiskt måste åstadkomma,
              det vill säga fred, tror jag att den lämpliga vägen att nå dithän
              är att föra samtal och åstadkomma ageranden från parter som FN,
              att EU ska vara aktivt och att den svenska regeringen är aktiv
              i sammanhanget för att åstadkomma en lösning på den svåraste situationen.
            </seg>
            <seg n="c3b305e8">
              Jag tror att uttalanden mot och fördömanden av den ena parten
              är kontraproduktivt om man vill uppnå lösningen, och att uppnå
              lösningen måste vara det överordnade målet. Därför ska vi självklart
              ha synpunkter på ageranden som görs på ömse sidor, men det viktiga
              måste ju vara att vi åstadkommer en lösning. Det gör man inte
              genom den plakatpolitik som Lars Ohly är företrädare för.
            </seg>
          </u>
          <note type="speaker" n="52d8fd0a">
            Anf. 66 PETER ERIKSSON (mp) replik:
          </note>
          <u who="peter_eriksson_0f520e" xml:id="i-de4fe411736788a3-6" n="664a15f6">
            <seg n="1c7d7cf3">
              Fru talman! Det verkar inte vara så roligt att vara socialminister,
              om man lyssnar på Hägglund. Jag tycker däremot att han lever upp
              när han får berätta en rolig historia. Det kanske är dags att
              fråga Reinfeldt om han inte kan inrätta en rolighetsminister i
              stället.
            </seg>
            <seg n="3330c868">
              I höstas begärde Sveriges Kommuner och Landsting, en för tillfället
              borgerligt styrd organisation, besked från regeringen om höjningar
              av det statliga bidraget. Läget var enligt dem redan då akut,
              eftersom den ekonomiska krisen har lett till att många planerar
              för nedskärningar och uppsägningar i enlighet med de prognoser
              vi ser.
            </seg>
            <seg n="ea62fed1">
              Nu är läget mycket värre. Tusentals anställda inom äldreomsorg
              och vård kommer att sägas upp under året om ingenting görs från
              regeringen. Redan i dag ser vi besked om detta från Karolinska.
            </seg>
            <seg n="2c4b057c">
              Den rödgröna oppositionen har deklarerat att vi anser att det
              krävs minst 10 miljarder kronor de närmaste två åren, och våra
              tre partier har alla satsat minst den summan i våra budgetar utöver
              det regeringen har satsat. Är det okej för Kristdemokraternas
              ledare att titta på när nedskärningar för barn, sjuka och äldre
              genomförs? Är det mindre jobbigt när det handlar om kvinnodominerade
              yrken? Är dagens besked i DN ett klart besked om att inga nya
              pengar kommer att ges till kommuner och landsting? Vill över huvud
              taget Hägglund att regeringen ska ge besked om höjda statsbidrag
              till kommuner och landsting, eller är det Moderaterna som bromsar?
            </seg>
          </u>
          <note type="speaker" n="7c9d4333">
            Anf. 67 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-b3f6bdf3ea2c0ffe-7" n="deab8a85">
            <seg n="a5aaab48">
              Fru talman! För det första ska jag säga till Peter Eriksson att
              det är otroligt roligt att bli socialminister! Det är en spännande
              uppgift och en angelägen uppgift. Men i dag har vi samtalat om
              frågor som rör Mellanösternsituationen. Vi har pratat om den oro
              som jag tror att vi alla känner när det gäller den kris som kommer
              utifrån och som påverkar också oss i vårt land. Det är allvarliga
              frågor som ska bemötas på ett allvarligt sätt.
            </seg>
            <seg n="affa98a4">
              Sveriges Kommuner och Landsting har mycket riktigt gjort en framstöt
              och sagt att de tror att de behöver mer pengar och att de skulle
              vilja ha mer pengar. Det är helt naturligt att de gör detta det
              ligger så att säga i deras roll.
            </seg>
            <seg n="ed6ec21d">
              Då är det viktigt att säga det jag sade tidigare, nämligen att
              deras intäkter faktiskt inte minskar. Det handlar om att ökningstakten
              i förhållande till prognoserna blir lägre. Regeringen följer detta
              mycket noggrant.
            </seg>
            <seg n="f588159f">
              Peter Eriksson frågar mig om det är så att jag vill ge mer pengar.
              Svaret är ja. Jag vill ge mer pengar till dessa områden och till
              väldigt många andra områden, men det handlar om att agera samlat
              och klokt så att det inte blir fel. Gör vi fel kommer kostnaderna
              att bli enormt höga, inte bara för kommuner och landsting utan
              också för alla invånare i Sverige.
            </seg>
            <seg n="eef53731">
              Därför måste regeringen agera omdömesgillt och klokt i det här
              läget som är väldigt allvarligt i vårt land och som drabbar många
              enskilda människor. För att inte fler människor ska drabbas måste
              vi vara försiktiga med skattebetalarnas pengar och agera på ett
              sätt som ger bästa möjliga effekt.
            </seg>
          </u>
          <note type="speaker" n="e2cd10a6">
            Anf. 68 PETER ERIKSSON (mp) replik:
          </note>
          <u who="peter_eriksson_0f520e" xml:id="i-de4fe411736788a3-7" n="664a15f6">
            <seg n="e10fb510">
              Fru talman! Att agera omdömesgillt och klokt innebär alltså,
              om jag får tolka detta, att man inte ger kommuner och landsting
              några besked om nya pengar. Det innebär i sin tur att vi kommer
              att få se många tusentals människor inom äldreomsorgen, inom barnomsorgen
              och framför allt inom vården landstingen ligger ju värst till
              som blir arbetslösa. Vi kommer att få en försämring av vården
              som är ganska betydande. Vi kommer att få problem inom kommunernas
              äldreomsorg därför att de har en lagstadgad skyldighet att sköta
              sin ekonomi så att den är i balans.
            </seg>
            <seg n="d7034e66">
              Beskedet från regeringen är alltså att det är att vara omdömesgill
              att låta saker och ting ha sin gång. Arbetslösheten får skena
              i väg.
            </seg>
          </u>
          <note type="speaker" n="441d305e">
            Anf. 69 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-b3f6bdf3ea2c0ffe-8" n="deab8a85">
            <seg n="77014ccc">
              Fru talman! Jag vet inte om det hjälper att jag svarar eftersom
              Peter Eriksson inte hör vad jag säger.
            </seg>
            <seg n="510cca58">
              Det är ändå så att regeringen i den budget som vi lade fram i
              höstas gav stora nya pengar till Sveriges kommuner och till Sveriges
              landsting, bland annat genom en sänkning av arbetsgivaravgifterna.
              Det blir många miljarder ytterligare till kommunsektorn. Det spelar
              roll för deras tillvaro.
            </seg>
            <seg n="2e2b6b4b">
              Det är också så att ingen regering det är möjligt att det kan
              vara annorlunda i opposition, vad vet jag har en sedelpress ur
              vilken man bara kan dra fram pengar och använda på ett sätt som
              inte är ansvarigt. Regeringen måste ständigt göra avvägningar.
              Jag vill ge mer pengar till det här området, men vi måste ständigt
              väga av så att vi gör saker vid rätt tidpunkt, gör rätt saker
              framför allt och så att vi ser till att politiken hänger ihop.
              Det handlar ytterst om enskilda människors väl och ve och inte
              bara om att säga miljarder hit och miljarder dit utan att saker
              och ting går ihop.
            </seg>
          </u>
          <note type="speaker" n="0be9b083">
            Anf. 70 LARS OHLY (v):
          </note>
          <u who="lars_ohly_b0c789" xml:id="i-d9939aa995e78867-8" n="19c806c0">
            <seg n="fcde2776">
              Fru talman! Jag har ägnat replikerna hittills i den här debatten
              åt det akuta läget i Gaza, åt Israels pågående krigföring där.
              Jag har försökt att få svar från regeringens företrädare om man
              är beredd att ställa några som helst krav. Det krav man ställer
              är vapenvila. Det krav man ställer är att förhandlingar ska upptas.
              Det är bra, men det räcker inte.
            </seg>
            <seg n="03ac21f2">
              Vi måste vara mycket tydliga med de pågående brotten mot folkrätten,
              mot krigets lagar och mot mänskliga rättigheter och demokrati
              som pågår och har pågått varje dag under väldigt lång tid i hela
              det ockuperade Palestina och i Gaza. Därför måste vi självklart
              först och främst kräva att Israel omedelbart upphör med massakern.
              Nu är nästan 1 000 personer dödade och över 4 000 skadade. Mängder
              av människor har förlorat sina anhöriga.
            </seg>
            <seg n="4985cce5">
              Vi måste också ställa dem till svars som begår förbrytelser.
              Det gäller både Hamas och andra som tar till vapen mot civila,
              men i det här läget framför allt dem som enligt Hans Corell på
              ett oproportionerligt sätt använder sin överlägsna militärmakt
              till att angripa civila.
            </seg>
            <seg n="aa7ae2a3">
              Vi måste avbryta Sveriges militära och ekonomiska samarbete med
              Israel. Vi måste säga att detta samarbete bara kan återupptas
              om Israel respekterar folkrätten. Israel måste upphöra med ockupationen
              av Västbanken och riva den mur som är byggd långt in på palestinskt
              territorium. Man måste upphöra med att dela Västbanken i små delar
              som palestinierna får hålla sig inom då de inte ges tillträde
              till de andra. De palestinska flyktingarnas rätt till återvändande
              måste respekteras.
            </seg>
            <seg n="aa863341">
              Det är alltså en mängd olika krav som måste ställas för att konflikten
              ska kunna nå närmare en lösning.
            </seg>
            <seg n="4ef6ba2b">
              Men man måste också i en partiledardebatt tala om annat. Låt
              mig återge ett brev:
            </seg>
            <seg n="4a1f47e0">
              De tysta varslen börjar nu verkställas, det vill säga att de
              personer som inte har en fast anställning i exempelvis äldreomsorgen,
              förskolan eller skolan inte får sina kontrakt förlängda. Orsaken
              är bland annat den frysning av statsbidragen till kommuner och
              landsting för 2009 som regeringen har föreslagit. Regeringen har
              heller inte uttalat några ambitioner för en uppräkning av statsbidragen
              2010. Effekten av detta förstärks ytterligare av den lågkonjunktur
              vi nu har och som av finansiella bedömare liknas vid 1930-talets
              kris.
            </seg>
            <seg n="3759a538">
              Inom välfärdssektorn, som vi företräder, innebär inte dagens
              finansiella kris att behovet av äldreomsorg, sjukvård eller en
              god utbildning från förskola över grundskola till gymnasieskola
              minskar, tvärtom. Det gör att vi med stor oro konstaterar att
              regeringen inte omfattade kommunsektorn med de stimulanspaket
              som nyligen presenterades. Utöver uppsägning av personal kan den
              yttersta konsekvensen för kommuner, landsting och regioner bli
              att man tvingas till åtgärder som allvarligt hotar den välfärd
              vi gemensamt strävar efter att erbjuda medborgarna.
            </seg>
            <seg n="36e83c40">
              Man kunde tro att det var fackliga organisationer eller kanske
              vänsterpartister som hade skrivit dessa hårda ord om regeringens
              politik, men undertecknare är Anders Knape, moderat, Carola Gunnarsson,
              centerpartist, Lennart Gabrielsson, folkpartist, Anders Andersson,
              kristdemokrat, och Ilmar Reepalu, socialdemokrat alla medlemmar
              i Sveriges Kommuner och Landstings arbetsutskott.
            </seg>
            <seg n="9f3c7d21">
              Ni har inte förstått hur hårt krisen slår mot alla delar av samhället.
              Ni har inte förstått vilka konsekvenser det här riskerar att få.
              Enligt Arbetsförmedlingen beräknas arbetslösheten stiga från 6,8
              procent förra året till 7,6 procent i år och 9 procent 2010. Och
              de siffrorna är sannolikt inte i överkant.
            </seg>
            <seg n="a7afd46c">
              De som kommer att drabbas värst av den stigande arbetslösheten
              är ungdomar och utrikes födda. 20 procent av alla ungdomar mellan
              15 och 24 år är nu arbetslösa, enligt Statistiska centralbyråns
              novemberundersökning. Var femte går arbetslös. Bland utrikes födda
              unga kvinnor är 35 procent arbetslösa. De riskerar alla långtidsarbetslöshet
              de närmaste åren. Hälften av alla unga under 30 år har en osäker
              anställning och tillhör därför de som först blir av med jobben.
              Den stora grupp som slutar gymnasiet de närmaste åren riskerar
              att möta ett högerstyrt Sverige med massarbetslöshet och bostadsbrist.
            </seg>
            <seg n="ba02952b">
              Låt mig berätta om Nicole. Hon är en av de unga människor som
              får känna på Reinfeldts arbetsmarknad. Hon är 20 år och bor tillsammans
              med sin pojkvän Patrik i Bergsjön utanför Göteborg. Nicole slutade
              gymnasiet i våras och har sedan dess sökt 300 jobb. Hon kan tänka
              sig nästan alla jobb utom telefonförsäljare, för hon har telefonskräck
              och är rädd för att folk ska vara otrevliga när hon ringer. Hon
              är långtidsarbetslös.
            </seg>
            <seg n="3f07a0c1">
              Man orkar inte till slut. Konkurrensen är så hård. Jag har inga
              kontakter. Det värsta är att det bryter ner ens självförtroende,
              och man känner sig helt utstött från samhället, säger hon.
            </seg>
            <seg n="7312a50a">
              Hon är en av de 16 200 ungdomar som är inskrivna i den så kallade
              jobbgarantin för långtidsarbetslösa ungdomar. De träffas en halvtimme
              per vecka och försöker peppa varandra. Men gruppen blir alltmer
              gles eftersom många känner att det är helt meningslöst. 2 500
              kronor per månad är den så kallade utvecklingsersättning som Nicole
              får. De pengarna räcker varken till hyra eller till mat. Därför
              har hon kollat om hon kan få socialbidrag. Men det får hon inte
              därför att hennes pojkvän har jobb. Det känns inte bra att snylta
              på sin pojkvän, säger Nicole.
            </seg>
            <seg n="99be6098">
              Varför ska Nicole och 120 000 andra arbetslösa ungdomar behöva
              lida under er usla arbetsmarknadspolitik samtidigt som ni sänker
              skatten för de välbärgade herrarna i Näsbypark?
            </seg>
            <seg n="2a6da4bc">
              Vi har också en kris i försäkringssystemet. Regeringen Reinfeldt
              har försatt de sjuka, Försäkringskassan och hela socialförsäkringssystemet
              i ett kristillstånd. Vi är många som har läst om Ingela Gustafsson
              från Katrineholm. Hon är 51 år och har multipel skleros, ms. Sedan
              ett år tillbaka går hon på en cellgiftsbehandling. Hon är trött,
              och musklerna lyder inte längre. Nu har hon fått veta att hennes
              form av ms inte är tillräckligt allvarlig. Därför ska hennes halvtidssjukpenning
              sänkas från 80 procent till 75. Om hon inte drastiskt blir sämre
              kommer hennes sjukpenning att helt dras in om ett år. Ingela kan
              då tvingas söka socialbidrag, som ännu en av förlorarna på högerregeringens
              politik.
            </seg>
            <seg n="306a15a1">
              Försäkringskassan beräknar att 52 000 personer kommer att gå
              miste om sin ersättning från sjukförsäkringen 2010 till följd
              av det som kallas rehabiliteringskedjan. Nu i januari riskerar
              76 000 personer att gå miste om sin sjukpenning när deras arbetsförmåga
              prövas mot hela arbetsmarknaden. Samtidigt står vi inför en lågkonjunktur.
              Vad ska de sjuka som utförsäkras göra?
            </seg>
            <seg n="d2f51877">
              Försämringarna av sjukförsäkringen riskerar att få fullt genomslag
              samtidigt som arbetslösheten stiger. Enligt en rapport från TCO
              är sex av tio arbetsgivare negativa till att anställa före detta
              långtidssjukskrivna. I konkurrensen med alla andra arbetslösa
              hamnar de längst bak i kön till varje ledigt jobb.
            </seg>
            <seg n="3457d27b">
              De här försämringarna kommer även att leda till ökad sjuknärvaro
              i arbetslivet, till att sjuka och arbetslösa tvingas ta jobb med
              lägre lön och till att allt fler blir hänvisade till andra människors
              välvilja.
            </seg>
            <seg n="b8645c27">
              Ytterst skadar er politik tilliten till och tilltron till välfärdssamhället.
              Därför är det nu dags att stoppa jakten på de sjuka och arbetslösa.
              Gemensamma problem kräver gemensamma lösningar. Vår politik bygger
              på en övertygelse om att vi människor är både starka ibland och
              ömtåliga ibland. Därför behöver vi ett socialt skyddsnät som ser
              till att vi får möjligheter att återfå kraften och återgå till
              meningsfull verksamhet den dag som vi behöver den hjälpen. Därför
              är vi också beredda att ge andra som just nu har de behoven den
              hjälpen.
            </seg>
            <seg n="065eb0ce">
              Vi avvisar alla försämringar i sjukförsäkringen. Ingen människa
              blir friskare av fattigdom. Ingen människa får lättare att återgå
              i arbete av att man fråntas den redan relativt låga ersättning
              man har som sjuk eller för den delen arbetslös.
            </seg>
            <seg n="fe49f0ec">
              Hur har ni tänkt att det ska gå på arbetsmarknaden för de 52
              000 personer, mestadels kvinnor, som blir utförsäkrade ur sjukförsäkringen
              2010 samtidigt som arbetslösheten beräknas stiga till 9 procent?
              Det är frågor som den här regeringen står handfallen inför. Det
              är frågor som ni inte tar på allvar. Vi har gjort det. Vi har
              lagt fram en budget. Ni säger att ni följer utvecklingen. Men
              gör något då! Människor blir arbetslösa i en omfattning vi inte
              har sett på årtionden. Sjuka utförsäkras från våra socialförsäkringssystem.
              Människor lider av er politik. Det är dags nu. Gör något! Det
              är ni som är regeringen.
            </seg>
          </u>
          <note type="speaker" n="4bc32878">
            Anf. 71 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-9c34319d974ba2ee-18" n="749651de">
            <seg n="2047e40a">
              Fru talman! Lars Ohly har sagt att man inte bara ska byta regering
              utan att man ska byta politik också. Udden i det beskedet är egentligen
              inte riktad mot alliansen utan mot Socialdemokraterna. Det är
              ett sätt att säga till vänsterväljare att om man får med honom
              blir det verkligen annorlunda eftersom de inte litar på att Socialdemokraterna
              vill så mycket annorlunda än att egentligen bara komma in i Rosenbad
              igen.
            </seg>
            <seg n="19793ec4">
              Är det ditt löfte Lars Ohly du var lite arg på slutet att alla
              former av prövningar av människors arbetsförmåga ska upphöra om
              du får ett inflytande i en kommande regering? Är det ditt besked
              till svenska folket? Inga mer prövningar. Ingen ska behöva känna
              att man någon gång kan få nej eller att det kan bli en diskussion
              om arbetsförmågan. Är det Vänsterns svar? Det är mycket intressant.
              Då tar ni naturligtvis bort hela arbetslinjen. Det du antyder
              är mycket långtgående.
            </seg>
            <seg n="87a56bf5">
              Det har varit en stor diskussion om huruvida Vänsterpartiet kan
              ställa upp på det finanspolitiska ramverket, det vill säga utgiftstak
              och överskottsmål. Jag har förstått att Lars Ohly har tänkt sig
              acceptera det. Samtidigt har vi en intern revolt inom socialdemokratin.
              Då måste väljarna ställa sig frågan om du är garanten för att
              ramverket ska bestå när Mona Sahlin har en intern revolt. Är det
              Lars Ohly vi ska lita på?
            </seg>
            <seg n="b299b625">
              Låt oss få några fler besked. Det här var inte den enda delen
              som skapade stabilitet under 90-talet. Är du också beredd att
              ge besked om att du accepterar den tidigare pensionsöverenskommelsen,
              en oberoende riksbank, svenskt medlemskap i EU? Allt det är helt
              grundläggande delar av hur vi har skapat stabilitet och förmåga
              till långsiktig tillväxt.
            </seg>
            <seg n="fada3671">
              Jag har till sist en intresserad fråga. Jag noterade att två
              socialdemokrater har skrivit på DN Debatt i dag. Vi har inte riktigt
              kunnat räkna igenom förslaget det brukar vara så med deras förslag
              men bara i dagens artikel närmar man sig ungefär 10 miljarder
              i ofinansierade utgiftslöften. Det var dagens besked. Det kommer
              ett sådant paket närmast varje vecka eller varje dag. Men den
              stora frågan är varför Lars Ohly inte har skrivit under artikeln.
              Var det för mycket utgiftssatsningar för en numera lite mer ansvarsfull
              vänsterledare, eller var det för lite eller fel? Varför fick du
              inte vara med?
            </seg>
          </u>
          <note type="speaker" n="333a814c">
            Anf. 72 LARS OHLY (v) replik:
          </note>
          <u who="lars_ohly_b0c789" xml:id="i-d9939aa995e78867-9" n="19c806c0">
            <seg n="a074cafa">
              Fru talman! Statsministern tycks tro att vi som har beslutat
              oss för att stå för ett förändringsalternativ i svensk politik
              nu plötsligt kommer att vara överens om allt och inte kommer att
              fortsätta att vara tre olika partier. Det är en missuppfattning.
              Jag hoppas att statsministern kan ta sig ur den villfarelsen.
              Vi kommer att fortsätta att vara tre partier med delvis olika
              politik och delvis olika inriktning. Ibland skiljer nyanser, ibland
              skiljer mer, ibland är vi helt överens. I många frågor, många
              fler än vad statsministern vill erkänna och kanske ens vet om,
              är partierna redan överens om behovet av förändring. Det finns
              starka krav bland människor i samhället på en sådan förändring.
              Det finns starka krav på att vi inte ska fortsätta med en politik
              som ställer arbetslösa och sjuka som ansvariga för deras egen
              arbetslöshet och sjukdom. Det är jag beredd att leva upp till.
              Jag känner inte något problem att möta de kraven i en valrörelse
              eller om vi vinner ett val.
            </seg>
            <seg n="f87568d3">
              Då är frågan vad statsministern säger i detta läge, när arbetslösheten
              skenar i väg, när varslen överträffar sig själva från vecka till
              vecka. Då undrar statsministern om Lars Ohly är garanten för ramverken.
              Vi kommer att se till att vi har en stabilitet i statens finanser.
              Det är helt nödvändigt för att förhindra ytterligare nedskärningar
              av den välfärd som många behöver. Men vi kommer också att se till
              att Sverige ska komma ur krisen genom att satsa på infrastruktur,
              bostäder, att bygga ut de sociala välfärdssystemen i stället för
              att rasera dem. Det är en förändring som jag förstår att statsministern
              skyr därför att den innebär att vi faktiskt får ett alternativ
              i svensk politik som inte accepterar högerpolitiken som norm utan
              som ser möjligheterna till en förändring i människors vardag.
            </seg>
          </u>
          <note type="speaker" n="72595a4e">
            Anf. 73 Statsminister FREDRIK REINFELDT (m) replik:
          </note>
          <u who="fredrik_reinfeldt_aed80d" xml:id="i-9c34319d974ba2ee-19" n="749651de">
            <seg n="d7de3c00">
              Fru talman! Beskedet var alltså att det är tre partier som har
              tre skilda politiska uppfattningar. Men Sverige kan inte ha tre
              regeringar. Sverige kan bara ha en regering. Därför har jag hela
              dagen försökt att få besked om vad ni ska göra gemensamt. Vad
              händer annars med tre partier med tre helt olika förslag? Jo,
              de staplas ovanpå varandra.
            </seg>
            <seg n="4dcef87f">
              Vad är ramverket till för? Jo, det är att sätta ett utgiftstak,
              Lars Ohly, så att man inte får ansvarslösa partier som egentligen
              bara enas om att göra slut på mycket skattepengar. Det är det
              ramverket du nu har accepterat. Jag har frågat om du är garanten
              när det spricker i socialdemokratin: Du svarar med att kalla det
              för högerpolitik. Nu är vi tillbaka i agitationen för det gamla
              spåret, nämligen att det här inte ska sätta någon som helst grimma
              på en vänsterregering att göra slut på hur mycket pengar som helst.
              Det är precis det vi är oroliga för. Det är därför jag frågar
              varför du inte har skrivit under debattartikeln i dag. 10 miljarder
              är väl ingenting för Lars Ohly? Det hade du gjort slut på före
              frukost. Det är precis så här det kommer att bli med vänsterpartier
              som inte gör upp tillsammans utan gör slut på för mycket pengar.
            </seg>
          </u>
          <note type="speaker" n="6cb157c8">
            Anf. 74 LARS OHLY (v) replik:
          </note>
          <u who="lars_ohly_b0c789" xml:id="i-d9939aa995e78867-10" n="19c806c0">
            <seg n="e36cafd5">
              Fru talman! Statsministern brukar i sin retorik ofta framhålla
              att han är den ansvarsfulla, som inte lyssnar till olika krav
              från grupper i samhället. Men visst lyssnar ni på dem. Ni har
              lyssnat på de rika som har krävt skattesänkningar. Ni har tagit
              bort förmögenhetsskatten. Ni har sänkt fastighetsskatten på ett
              sätt som har gynnat dem som äger de lyxigaste lägenheterna i de
              mest välsituerade bostadsområdena. Ni har sänkt inkomstskatten
              så att de välsituerade herrarna har tjänat mycket mer än de lågavlönade
              kvinnorna i offentlig sektor.
            </seg>
            <seg n="328d65c4">
              Visst lyssnar ni på vissa, men inte på andra. Vi lyssnar i stället
              på dem som vill bygga ut välfärden, socialförsäkringarna och bekämpa
              arbetslösheten.
            </seg>
            <seg n="7f34db43">
              Dessutom leder statsministern en regering där det finns stora
              interna skillnader. Det finns en frifräsare i regeringen, Jan
              Björklund, som tycker att vi ska gå med i EMU, som driver att
              vi ska gå med i Nato, som har en annan utrikes- och försvarspolitik
              och inte minst en helt annan energipolitik än den jag förstår
              att statsministern och Maud Olofsson än så länge företräder. Är
              inte det ett problem, säg? Jo, det kan det vara om man inte förmår
              att hantera detta. Jag är säker på att tillsammans med Mona Sahlin,
              Peter Eriksson och Maria Wetterstrand kommer Vänsterpartiet att
              klara av att hantera både en stark förändringspolitik och ett
              starkt fasthållande vid att vi aldrig äventyrar statens finanser.
            </seg>
          </u>
          <note type="speaker" n="ce2b89e8">
            Anf. 75 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-bafedc65c88ad4d8-9" n="a05f03de">
            <seg n="303ffe54">
              Fru talman! Lars Ohly säger att vi ska stoppa jakten på sjuka
              och arbetslösa. Jag tror att det är dags att påminna om att när
              Lars Ohly samarbetade med Socialdemokraterna i regeringsställning
              förtidspensionerades 140 personer per dag. Det var 550 000 personer
              som var förtidspensionerade. Det var mer regel än undantag att
              man efter ett år av sjukskrivning överfördes till förtidspensionering
              med 65 procent i ersättning.
            </seg>
            <seg n="7eaaf322">
              Det är det här vi inte tycker är välfärdspolitik. Vi tycker att
              människor med arbetsförmåga ska ha hjälp att komma tillbaka till
              arbetsmarknaden. Det är därför vi inför en rehabiliteringsgaranti,
              och det är därför vi individuellt prövar varje människas arbetsförmåga
              och ser vad man kan bidra med, jobba deltid eller heltid, och
              vilken hjälp man behöver med rehabilitering. Det här avvisar Lars
              Ohly. Jag tycker att det är inhumant.
            </seg>
            <seg n="3c3c3a9d">
              Alliansregeringen har också förnyat välfärdspolitiken. Väldigt
              många inom välfärdssektorn, inte minst anställda, säger nu att
              vi behöver bättre kvalitet. Men också kunder i form av äldre,
              familjer och andra ställer krav på kvalitet i välfärden. Barnomsorgspengen
              innebär att familjerna själva kan bestämma över barnomsorgen.
              Vi har fritt val i äldreomsorgen att välja läkare och omsorg.
              Vi har infört hushållsnära tjänster, nya driftsformer inom alla
              delar av välfärdssektorn och borttagande av apoteksmonopolet.
            </seg>
            <seg n="becf6286">
              Det är frihetsreformer som innebär att vi kan förbättra kvaliteten
              i välfärden och öka möjligheterna för både personal och dem som
              behöver välfärden att få en bättre kvalitet.
            </seg>
            <seg n="d339b297">
              Det här är Lars Ohly emot. De här frihetsreformerna och valfrihetsreformerna
              är ingenting som Lars Ohly hyllar. Däremot gillar hans kolleger
              i Miljöpartiet friskolor. Socialdemokraterna säger numera att
              olika driftsformer i vården är en bra idé.
            </seg>
            <seg n="d87e2cb8">
              Min fråga till Lars Ohly är: Kommer alla de friskolor som vi
              nu har att stängas om Lars Ohly får bestämma? Blir det en ny stopplag
              inom vården? Kommer familjerna inte att få bestämma över den egna
              barnomsorgen? Ska de äldre inte få möjlighet att bestämma över
              omsorg och vård?
            </seg>
          </u>
          <note type="speaker" n="53132935">
            Anf. 76 LARS OHLY (v) replik:
          </note>
          <u who="lars_ohly_b0c789" xml:id="i-d9939aa995e78867-11" n="19c806c0">
            <seg n="d2484997">
              Fru talman! Jag är helt övertygad om att vi kommer att kunna
              lämna väldigt välargumenterade svar på de frågorna när vi så småningom
              har diskuterat oss fram till ett gemensamt alternativ inför nästa
              val.
            </seg>
            <seg n="0e788fc7">
              Problemet med Maud Olofssons beskrivning av verkligheten är att
              jag tror att de allra flesta nog har väldigt svårt att känna igen
              sig. Avregleringar, privatiseringar, utförsäljningar och konkurrensutsättningar
              ses som universalmedel för att åstadkomma välfärd. Men det är
              ju precis tvärtom.
            </seg>
            <seg n="15ccde32">
              Det innebär bara att plånboken får en större betydelse när välfärden
              ska fördelas. Det innebär bara att de som har mycket kan efterfråga
              än mer. Vi får en efterfrågestyrd sjukvård, hälsovård, skola och
              utbildning i stället för en behovsstyrd.
            </seg>
            <seg n="0e4aeff5">
              Det problemet tycker inte Maud Olofsson är något problem över
              huvud taget. Maud Olofsson står för det gammaldags klassamhälle
              som vi en gång har lämnat bakom oss, där de fattiga ska stå med
              mössan i hand och bocka och buga för att få sina rättigheter tillgodosedda.
            </seg>
            <seg n="7d424f6b">
              Det är ett helt annat samhälle än det vi har byggt upp under
              decennier, där vi med skattefinansierad välfärd har försökt fördela
              samhällets resurser på ett mer rättvist sätt än vad marknaden
              någonsin lyckats med.
            </seg>
            <seg n="8a34da1e">
              Dessutom är det märkligt att förtidspensioneringar jag håller
              med om att de har varit ett stort problem bäst ska bekämpas med
              utförsäkringar från försäkringssystemen, med försämringar inom
              de försäkringssystemen och med sänkta ersättningsnivåer för arbetslösa
              och sjuka. Hur hänger det ihop? Vem blir friskare för att man
              får minskad sjukersättning? Vem blir mer arbetsför för att man
              får sänkt a-kassa?
            </seg>
            <seg n="a0476cfe">
              Hur hänger de här resonemangen ihop om det inte bara är ett sätt
              att hålla nere lönerna och tvinga folk att ta jobb till lägre
              löner och sämre villkor än de annars skulle ha gjort? Det är ju
              det som är den egentliga bakgrunden till de krav som Maud Olofsson
              nu driver igenom i regeringsställning.
            </seg>
          </u>
          <note type="speaker" n="c18bed07">
            Anf. 77 Näringsminister MAUD OLOFSSON (c) replik:
          </note>
          <u who="maud_olofsson_73732a" xml:id="i-bafedc65c88ad4d8-10" n="a05f03de">
            <seg n="2bf79927">
              Fru talman! Vår utgångspunkt för förnyelsen av välfärden handlar
              om kvalitet. Jag träffade i förra valrörelsen många gamla som
              var trötta på att det kom upp till 4050 olika personer från hemtjänsten.
              Jag kan inte ens lära mig namnet på dem, var det en kvinna som
              sade.
            </seg>
            <seg n="b2677db3">
              Det är den här bristen i välfärd som vi måste göra någonting
              åt. Och då måste det finnas olika alternativ. Jag tror inte, Lars
              Ohly, att de kvinnor i välfärdssamhället och välfärdssystemet,
              som det offentliga är, de som har startat ny barnomsorg och ny
              äldreomsorg till exempel Mama Mia, som vill ha en bra mödravård
              för de familjer som behöver det känner igen sig i din beskrivning
              av hur de förnyar välfärden. De vill göra det bra för barnfamiljerna,
              för dem som ska föda barn och för dem som är sjuka. De tycker
              inte att den offentliga sektorn levererar tillräckligt. Det är
              därför vi förnyar.
            </seg>
            <seg n="539bdb4e">
              Att det ska vara en gemensam finansiering av välfärden är vi
              överens om, men vi behöver fler utförare. Och vi behöver öka makten
              för familjerna, för de äldre, för de sjuka och för dem som vill
              ha en annan kvalitet, men också öka makten för de anställda som
              vill leverera en bättre kvalitet. Det är du emot.
            </seg>
          </u>
          <note type="speaker" n="50be0453">
            Anf. 78 LARS OHLY (v) replik:
          </note>
          <u who="lars_ohly_b0c789" xml:id="i-d9939aa995e78867-12" n="19c806c0">
            <seg n="710b30af">
              Fru talman! Vid något tillfälle tog jag min far som exempel.
              Jag vet att han sitter hemma och lyssnar nu. Jag sade: Varför
              ska man sänka skatten för de redan rika så att de kan köpa sig
              hushållsnära tjänster när min pappa bara får en timmes städning
              var tredje vecka genom den kommunala hemtjänsten? När jag pratade
              med honom i telefon efteråt muttrade han lite grann och sade:
              Det var inte bättre på sossarnas tid.
            </seg>
            <seg n="8df239e9">
              Det är väl det som är problemet. Vi måste stå för någonting annat,
              någonting bättre. Vi måste satsa mer på den generella välfärden
              än vad vi lyckades med tidigare. Vi måste fördela samhällets resurser
              än bättre.
            </seg>
            <seg n="7334c716">
              Den förändring som människor i dag kräver handlar just om det,
              att inte gå i den riktning som Maud Olofsson vill, nämligen att
              de privata intressena ska styra ännu mer och att plånboken ska
              få ännu större inflytande på fördelningen av välfärden, utan tvärtom
              se till att samhällets resurser används så att fattigdomen bekämpas,
              så att klassorättvisor och könsorättvisor minskar. Det är en förändringspolitik
              som jag är säker på att våra tre partier tillsammans kommer att
              kunna gå till val på.
            </seg>
          </u>
          <note type="speaker" n="af23dcea">
            Anf. 79 PETER ERIKSSON (mp):
          </note>
          <u who="peter_eriksson_0f520e" xml:id="i-de4fe411736788a3-8" n="664a15f6">
            <seg n="34a2d932">
              Fru talman! Jag har valt att i dag fokusera på behovet av förändring
              och politiskt ledarskap. Kriser är ofta avgörande skeden i historien.
              Svårigheter tornar upp sig. Man står vid ett vägskäl. Men det
              innebär också en möjlighet. Vågar vi stå upp och se vilka möjligheter
              dagens situation ger oss kan krisen bidra till att vi äntligen
              tar ett steg framåt. Kriser är tillfällen när det är viktigt att
              vi alla tar ett ansvar och då förändring är möjlig. Men ofta krävs
              också ledarskap för att det verkligen ska hända.
            </seg>
            <seg n="1d4aca67">
              Gaza hade redan före kriget blivit ett fängelse, ett utomhusfängelse
              för en och en halv miljon palestinier. Halva befolkningen är barn.
              Det är ett barnfängelse där barnen misshandlats av både Israel,
              Europa och USA.
            </seg>
            <seg n="00f1f97c">
              Med den ena handen har vi hjälpt till att bygga upp, och med
              den andra handen har vi direkt och indirekt medverkat till sanktioner
              och blockader mot civila i Gaza. Den svenska regeringen vägrar
              fortfarande att ens tala med Hamas. Det har bidragit till att
              göra Gaza till ett fängelse. Hamas är inte utan skuld. Dess ledare
              bär ett tungt ansvar. Men organisationen finns och kan inte förnekas
              eller ignoreras.
            </seg>
            <seg n="d012cb76">
              Barnen är utan skuld. Kriget är vuxenvärldens allra värsta svek
              mot de här barnen i Gaza. Vuxenvärldens ansvar är därför att få
              ett slut på våldet.
            </seg>
            <seg n="7a144628">
              Det finns ingen militär lösning på IsraelPalestina-konflikten,
              men det finns en politisk lösning. Om FN:s resolutioner följs
              och genomförs är freden möjlig. Det finns också en internationell
              folkrätt, men den måste hävdas för att leva. Folkrätten gäller
              alla, även Israel.
            </seg>
            <seg n="da72b693">
              Båda parter måste omedelbart inleda ett eldupphör. Vad kan vi
              göra då? Ja, Sverige och EU bör öka trycket på Israel för att
              få till stånd en reträtt och hävande av blockaden mot Gaza. Sverige
              kan till exempel besluta att stoppa allt försvarsrelaterat samarbete
              och kräva att EU häver nya samarbetsavtal med Israel.
            </seg>
            <seg n="9104c6ff">
              Isolering är varken möjligt eller önskvärt.
            </seg>
            <seg n="2af20f87">
              Det är alldeles uppenbart att parterna själva inte klarar av
              att ta nödvändiga steg för en hållbar fred. I FN måste därför
              kampen tas för att få till en resolution som möjliggör FN-trupper
              som kan skapa säkerhet och skydd för den palestinska befolkningen.
            </seg>
            <seg n="d51e1060">
              Det är dags för världens ledare att visa ledarskap. Det vore
              bra om även den svenske statsministern orkade ta ett sådant ansvar.
              Men i stället ligger ni lågt. Björklund talar till och med om
              felsteg när Israel bombar skolor.
            </seg>
            <seg n="0979b281">
              Den moderatledda regeringen har gått till val på en fråga, satsat
              allt på ett kort. Vi har hört ett mantra sedan 2006: Regeringens
              övergripande mål är att bryta utanförskapet.
            </seg>
            <seg n="429d8197">
              Nu finns det en risk med att lyfta fram en fråga så stort. Risken
              är att man inte lyckas med denna uppgift, och då faller allt.
              Det är där vi har hamnat just nu. Utanförskapet minskar inte.
              Arbetslösheten ökar, hur ni än väljer att mäta. Konkurserna ökar,
              och företagen avskedar och blir mindre i stället för större.
            </seg>
            <seg n="7cbd20d8">
              Regeringen håller alldeles uppenbart på att totalt och fullständigt
              misslyckas med sitt enda övergripande mål. Det enda som växer
              i alliansens Sverige är arbetslöshet, konkurser och otrygghet.
            </seg>
            <seg n="269e66e2">
              Man kan då möjligen säga att de ändå har försökt och gjort sitt
              bästa, men så är det inte alls. När den ekonomiska krisen kom
              stod de där handlingsförlamade och utan några motåtgärder. Stora
              skattesänkningar var redan förbrukade i högkonjunkturen och bidrog
              då till inflation i stället för jobb. De stora satsningarna på
              ny och modern infrastruktur för att möta klimathotet vågade man
              inte genomföra. Det blev i stället en minskning av de långsiktiga
              investeringarna i regeringens egen långtidsplan.
            </seg>
            <seg n="c24da3ae">
              Raseringen av sjukförsäkringen och a-kassan bidrar nu till att
              den ekonomiska krisen blir betydligt värre än den skulle ha varit
              annars. Mängder av människor står helt utan försörjning på grund
              av politiska beslut. Vi har en regering som i stället för att
              visa ledarskap står handfallen och förvärrar krisen.
            </seg>
            <seg n="8c2b7952">
              Det finns knappast något annat område där behovet av ledarskap
              är så tydligt som inom klimatpolitiken. Den kommande hösten ska
              den svenska regeringen dra på sig ledartröjan i EU, och förhoppningarna
              är stora på att man ska lyckas ro i hamn ett klimatavtal i Köpenhamn
              där hela världen är med.
            </seg>
            <seg n="aedfac42">
              Reinfeldt, som i över två år har skjutit allt klimatarbete i
              Sverige framför sig och bara hänvisat till internationella insatser,
              framträder den senaste tiden plötsligt som pessimist inför möjligheterna
              att nå resultat i de internationella klimatförhandlingarna. Han
              tonar i medierna ned förväntningarna så mycket att hans pessimism
              bara kan tolkas som en rädsla för att förknippas med ett eventuellt
              misslyckande. Detta är en hållning som knappast drar med sig världens
              ledare i kamp för att verkligen göra något som minskar utsläppen.
              Det är inte heller vad människor längtar efter eller vad världen
              behöver.
            </seg>
            <seg n="12968d65">
              Det går fortfarande att göra skillnad. Det är bråttom men inte
              för sent. Sverige kan ta ett betydligt större ansvar och visa
              ledarskap genom att genomföra beslut om konkreta åtgärder. Klimatsatsningarna
              kan skapa både jobb och framtidstro. Det är vad som behövs just
              nu.
            </seg>
            <seg n="83d55b2f">
              Vi gröna har ett program för klimatet och för jobben. Vi är beredda
              att satsa på framtiden genom stora investeringar de närmaste 1520
              åren för att få ett mer hållbart samhälle och möta klimatkrisen.
              Vi har planer för investeringar i järnvägar, spårvägar, bostäder,
              vindkraft, solenergi, biogas och andra biobränslen som skulle
              bidra till minst 117 000 jobb årligen och till framtidstro dessutom.
            </seg>
            <seg n="6f1792e9">
              Mycket av svaren finns redan inom svensk industri. Häromdagen
              gick Södra Skogsägarna ut med att bara inom den koncernen skulle
              man kunna ersätta ett helt kärnkraftverk om man tog vara på spillvärmen.
              Tänk vad som kunde göras om hela skogsindustrin samlades under
              en vision om att verkligen använda energin smartare!
            </seg>
            <seg n="23a61c14">
              Se vad man gör i anslutning till just skogsindustrin i Piteå
              i dag i form av nya fordonsbränslen och storsatsning på vindkraft.
              Här finns nya jobb och ny energi i stor skala.
            </seg>
            <seg n="7c997dc1">
              Lika stor eller ännu större är effektiviseringspotentialen inom
              bostadssektorn. Den vision vi har om ett nytt sätt att bygga,
              renovera och bo är inget grönt önsketänkande utan är redan genomfört
              på många ställen, om än i liten skala. Tekniken och kunskapen
              finns. Åtgärderna är enkla och väl beprövade. Det som saknas är
              de politiska besluten. Miljöpartiet vill att det som i dag är
              miljövänliga försök blir till en grön standard. Vi vill bygga
              om Sverige.
            </seg>
            <seg n="28138dd3">
              För att förändra något i grunden krävs både morötter och eld
              under baken.
            </seg>
            <seg n="227ef82b">
              Vi vill införa ett nytt investeringsstöd för energieffektivisering.
              Ju mer energi som sparas desto större blir stödet. Stöd ska ges
              för både flerfamiljshus och villor, och det kan täcka upp till
              50 procent av den totala kostnaden. Pengarna kommer att uppmuntra
              fastighetsägare och villaägare att göra investeringar som är lönsamma
              både för dem och för miljön omkring. Vi vill också skärpa byggnormerna
              generellt, så att de bidrar till en modernisering och en mer hållbar
              byggindustri.
            </seg>
            <seg n="60d89f2e">
              Så kan vi gå igenom område efter område: järnvägar, spårvägar,
              bostäder, jordbruk och så vidare. Tekniken och lösningarna finns.
              Det som saknas är politisk vilja och konkreta beslut för att få
              ett slut på oljeeran. Framtiden innehåller alla de möjligheter
              som vi behöver om vi vågar sträcka oss efter dem.
            </seg>
            <seg n="50917f35">
              Mitt budskap till Sveriges regering är: Sträck ut handen och
              ta tag i framtiden i stället för att huka i buskarna! Livet är
              vackert och framtiden möjlig. Sverige behöver ledarskap. Möjligen
              behöver vi också en ny regering för att det ska hända.
            </seg>
          </u>
          <note type="speaker" n="8cac8766">
            Anf. 80 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-9c34319d974ba2ee-20" n="e31827f1">
            <seg n="1e0b61f7">
              Fru talman! Jag skulle vilja diskutera fordonsindustrins framtid
              med Peter Eriksson. Jag har sett dels att han har besökt Volvofabriken
              i Göteborg, dels att har kritiserat regeringen för att vi gör
              för lite när det gäller fordonsindustrin.
            </seg>
            <seg n="7bca8e88">
              Då är det intressant att studera vad Miljöpartiets politik skulle
              leda till för svensk fordonsindustri. Peter Eriksson har kanske
              inte riktigt förstått det än, men det man tillverkar i fordonsindustrin
              är bilar. Det finns nästan inte ett enda förslag i Miljöpartiets
              budget som inte på olika sätt är till för att ytterligare krångla
              till det för just bilar.
            </seg>
            <seg n="fbae00d0">
              Man vill införa skatter. Så sent som i december röstade Peter
              Eriksson och hans parti i riksdagen för att det skulle införas
              nya skatter på drygt 8 miljarder inom transport-, energi- och
              trafiksektorn, huvuddelen i form av höjda bensinskatter. Detta
              var ingen vision på sikt utan något som skulle ha blivit infört
              nu, den 1 januari, för två veckor sedan. Så röstade Peter Eriksson
              här i december.
            </seg>
            <seg n="fd257509">
              Bland skatterna finns en ny, ganska stor kilometerskatt för tung
              trafik. Tung trafik är en omskrivning för den typ av fordon man
              gör på Volvo Lastvagnar, som just nu varslar många personer. Peter
              Erikssons svar till Volvo Lastvagnar är att införa ytterligare
              en ganska hård beskattning på de produkter man gör där.
            </seg>
            <seg n="56db8771">
              Vi talar i grunden om hundratusentals människor i Sverige, dels
              om dem som direkt arbetar i bilindustrin och om deras familjer,
              dels om alla dem som arbetar hos de många underleverantörer som
              finns och om deras familjer. Då kommer vi upp i hundratusentals
              människor.
            </seg>
            <seg n="78075eea">
              Frågan är: Peter Eriksson, är det ökade skatter för 89 miljarder
              plus kilometerskatten för tung trafik som skulle kunna underlätta
              för svensk fordonsindustri?
            </seg>
          </u>
          <note type="speaker" n="b4aafd3c">
            Anf. 81 PETER ERIKSSON (mp) replik:
          </note>
          <u who="peter_eriksson_0f520e" xml:id="i-de4fe411736788a3-9" n="664a15f6">
            <seg n="303dd497">
              Fru talman! Det där var ovanligt svamligt och okunnigt, tycker
              jag.
            </seg>
            <seg n="5aeacfb4">
              Om vi hade genomfört en grön politik, Miljöpartiets politik,
              för 1020 år sedan skulle vi inte ha haft den kris i fordonsindustrin
              som vi har i Sverige i dag, särskilt när det gäller bilproduktion.
              Då hade det funnits ett tryck också på den svenska bilindustrin
              att ta fram bränslesnålare bilar. Då hade man inte legat sist
              utan först på banan. Det hade gett nya jobb, och då hade vi haft
              en helt annan framtidstro i Sverige.
            </seg>
            <seg n="516f3c8b">
              Det behövs en förändring av transportpolitiken. Vi behöver satsa
              på mer hållbara järnvägar och på spårvägar i städerna, men vi
              behöver också lastbilar, och vi behöver också bilar i framtiden.
              Men de som överlever är de som är med i förändringen och tar ansvar
              för framtiden. Det är de bilarna som kunderna vill ha. Det är
              helt uppenbart att en grön politik hade varit en mycket bättre
              förutsättning än den låt-gå-politik där man struntar i klimatfrågorna
              som Folkpartiet och Jan Björklund står för.
            </seg>
          </u>
          <note type="speaker" n="872a9045">
            Anf. 82 Utbildningsminister JAN BJÖRKLUND (fp) replik:
          </note>
          <u who="jan_bjorklund_1c8dc8" xml:id="i-9c34319d974ba2ee-21" n="e31827f1">
            <seg n="36b9e552">
              Fru talman! När det gäller svammel står nog inte Peter Eriksson
              efter någon annan, för detta var det mest innehållslösa svar jag
              har hört. Svaret var: Om vi hade genomfört Miljöpartiets politik
              för 20 år sedan skulle det ha varit bättre nu. Då hade vi kanske
              inte haft de här problemen nu, men de hade väl kommit då i stället.
              Men nu finns de. Den svenska fordonsindustrin och den internationella
              fordonsindustrin har problem nu.
            </seg>
            <seg n="3a7a0a30">
              Det hjälper inte att säga: Vårt alternativ är att vi skulle ha
              gjort annorlunda för 20 år sedan. Vi är ju där vi är just nu.
              Ni föreslår just nu omfattande skattehöjningar för dessa företag.
            </seg>
            <seg n="1f13781c">
              Min fråga är återigen: Hur ska Volvo Lastvagnar hjälpas av en
              ny chockhöjd beskattning på just lastbilar?
            </seg>
          </u>
          <note type="speaker" n="0d71788b">
            Anf. 83 PETER ERIKSSON (mp) replik:
          </note>
          <u who="peter_eriksson_0f520e" xml:id="i-de4fe411736788a3-10" n="664a15f6">
            <seg n="fd922213">
              Fru talman! Den logik som Jan Björklund företräder innebär att
              om vi minskar alla miljöskatter och klimatskatter så skulle det
              vara jättebra för svensk fordonsindustri i framtiden. Det tror
              jag inte alls på. Tvärtom är det när man får ett tryck på industrin
              att medverka i en förändring som det leder till att man tar ansvar
              och tar fram bilar i framtiden som blir snålare och använder andra
              bränslen.
            </seg>
            <seg n="105a74b4">
              Se till exempel på den förändring vi genomförde när vi såg till
              att mackarna i stor utsträckning tvingades använda andra fordonsbränslen
              än bara oljebaserade. Det ledde till att också svensk fordonsindustri
              blev ledande på att ta fram etanolbilar. Det har varit en överlevnadssak,
              så att Saab åtminstone har klarat sig till i dag. Det kan många
              där bekräfta.
            </seg>
            <seg n="5d62b2da">
              En förändrad politik, en grön politik för en mer hållbar transportpolitik,
              leder till att vi får en bättre, starkare industri i framtiden.
              Det gäller även fordonsindustrin. Där vinner man på det.
            </seg>
          </u>
          <note type="speaker" n="63079353">
            Anf. 84 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-b3f6bdf3ea2c0ffe-9" n="deab8a85">
            <seg n="d1f0f9e4">
              Fru talman! Jag tänker ta upp en annan liten fråga, inspirerad
              av det jag häromdagen läste på text-tv. Den tidigare försvarsministern
              och den tidigare talmannen Björn von Sydow uttalade sig i försvarspolitiken.
              Jag kunde inte tolka det han sade på annat sätt än att han ansåg
              att mer pengar skulle satsas på försvarspolitiken.
            </seg>
            <seg n="2af67039">
              Detta får mig att fundera lite grann och att titta på de alternativ
              som presenterats i riksdagen. Om jag minns rätt är, häpnadsväckande
              nog, Vänsterpartiet det mest försvarsvänliga, eller kanske vi
              ska säga det minst försvarsfientliga, partiet av alla partier
              i oppositionen. Man vill spara 4 miljarder kronor, Socialdemokraterna
              vill spara 5 miljarder kronor och Peter Erikssons miljöparti vill
              spara 8 miljarder kronor på försvaret.
            </seg>
            <seg n="8d942a4c">
              Det här leder till en del frågor om hur man ska samordna sig.
              Inriktningen är ju också helt olika. När Socialdemokraterna vill
              satsa mer på försvarsindustrin och minska på internationella insatser
              säger Peter Eriksson tvärtom: Vi vill minska på försvarsindustrin
              och satsa mer på internationella insatser.
            </seg>
            <seg n="a456ab44">
              Då undrar man: Vad vill den nya alliansen göra? Vilka förband
              är det som man ska lägga ned? Är det Norrlands regemente? Är det
              kanske P 4 i Skövde? Eller är det Göta ingenjörsregemente, Ing
              2 i Eksjö, som kommer att få försvinna eller kanske allihop? Det
              är ju väldigt mycket pengar som vi här talar om.
            </seg>
            <seg n="1adc0bc6">
              Kan Peter Eriksson klargöra hur det är i den frågan? Det vore,
              tror jag, väldigt välkommet.
            </seg>
          </u>
          <note type="speaker" n="b9417dd9">
            Anf. 85 PETER ERIKSSON (mp) replik:
          </note>
          <u who="peter_eriksson_0f520e" xml:id="i-de4fe411736788a3-11" n="664a15f6">
            <seg n="666b04d5">
              Fru talman! Ja, det skulle man kanske kunna tänka sig, men vi
              är fortfarande tre olika partier som har lagt fram olika förslag
              i våra budgetar. I valrörelsen 2010 däremot ska vi, har vi tänkt
              oss, ha ett samlat alternativ gentemot regeringen.
            </seg>
            <seg n="cbe112d9">
              Jag tror att det är en fördel att vi även framdeles står kvar
              som skilda partier. Problemet för er i kd är kanske att ni har
              blivit alldeles för utslätade, att ni inte tar några egna initiativ
              och att det över huvud taget inte märks att det finns en sådan
              skillnad. Kanske är det därför som det går så dåligt.
            </seg>
          </u>
          <note type="speaker" n="5cfaad9d">
            Anf. 86 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-b3f6bdf3ea2c0ffe-10" n="deab8a85">
            <seg n="228bccf6">
              Fru talman! Tidigare här sade Mona Sahlin upprepade gånger: Vi
              är ett samlat enigt alternativ. Jag sade: Ni är varken samlade,
              eniga eller något alternativ.
            </seg>
            <seg n="7c8bdf84">
              Jag tror att den bild som under debatten här i dag har tonat
              fram är att ni är tre partier som vägrar att ge upp någonting
              för att kunna visa enighet. Jag tror också att folk ändå har uppfattat
              att det nya som hänt sedan vi förra gången debatterade är att
              ni har trätt fram och sagt: Vi kommer att presentera en för våra
              tre partier gemensam politik.
            </seg>
            <seg n="21a8f89a">
              Nu uttrycker sig Peter Eriksson på precis samma sätt som Rossana
              Dinamarca som jag tidigare citerat: Vi ska nog vara tre enskilda
              partier och inte presentera något gemensamt alternativ för väljarna.
            </seg>
            <seg n="e061a267">
              Jag tror att väljarna på punkt efter punkt kommer att kräva besked
              eftersom man annars kastar sin röst i en mörk säck utan att alls
              veta vad som kommer ut. Är det Miljöpartiets politik som kommer
              ut, eller är det Vänsterpartiets politik eller Socialdemokraternas
              politik? Jag tror att väljarna vill ha besked. Dagens debatt har
              visat att ni inte är mäktiga att ge några som helst besked på
              den punkten.
            </seg>
          </u>
          <note type="speaker" n="f69975d1">
            Anf. 87 PETER ERIKSSON (mp) replik:
          </note>
          <u who="peter_eriksson_0f520e" xml:id="i-eaab3f6ec1dafdf6-0" n="664a15f6" next="i-c37e370b405076c3-0">
            <seg n="35cccd53">
              Fru talman! Jag håller helt med Göran Hägglund. Det är absolut
              så att väljarna i nästa val kommer att kräva gemensamma besked
              i stor utsträckning. Det är därför som vi från Miljöpartiets sida
              har drivit processen om att vi bör samla oss, att vi bör starta
              arbetsgrupper och att vi bör ha en gemensam plattform inför nästa
              val. Den processen har just startat.
            </seg>
            <seg n="f4257fb6">
              Det är lite väl optimistiskt av Hägglund att tro att vi ska ha
              alla svaren innan vi ens riktigt kommit i gång med processen.
              Vad det lider får han nog besked i de här frågorna. Jag tror att
              det kommer att bli bra besked, besked som väljarna är nöjda med.
              Jag tror också att det kommer att leda till att vi får en annan
              regering så att ni slipper ta det här tunga ansvaret.
            </seg>
          </u>
          <note n="a3714b83">
            Partiledardebatten var härmed avslutad.
          </note>
          <note n="b57e66b8">
            2 § Avsägelse
          </note>
          <note n="1a8e08a1">
            Andre vice talmannen meddelade att Hillevi Larsson (s) avsagt
            sig uppdraget som suppleant i EU-nämnden.
          </note>
          <note n="82d61a4a">
            Kammaren biföll denna avsägelse.
          </note>
          <note n="42c733d1">
            3 § Anmälan om kompletteringsval till EU-nämnden
          </note>
          <note n="6c5a01ee">
            Andre vice talmannen meddelade att Socialdemokraternas riksdagsgrupp
            anmält Börje Vestlund som suppleant i EU-nämnden.
          </note>
          <note n="2a39675a">
            Andre vice talmannen förklarade vald till
          </note>
          <note n="9d196ca3">
            suppleant i EU-nämnden
          </note>
          <note n="bf825b72">
            4 § Anmälan om fördröjda svar på interpellationer
          </note>
          <note n="72fa246a">
            Till riksdagen hade inkommit följande skrivelser:
          </note>
          <note n="1bc8b1ed">
            Interpellation 2008/09:198
          </note>
          <note n="8b5b3505">
            Interpellation 2008/09:198 ROT-avdraget samt allmännyttan och
            andra byggnader än privatägda
          </note>
          <note n="22bf5322">
            Interpellationen kommer att besvaras fredagen den 23 januari
            2009.
          </note>
          <u who="peter_eriksson_0f520e" xml:id="i-c37e370b405076c3-0" n="664a15f6" prev="i-eaab3f6ec1dafdf6-0">
            <seg n="6bfbecfa">
              Skälet till dröjsmålet är tjänsteresa och andra åtaganden som
              inte gått att ändra på.
            </seg>
            <seg n="6bfbecfa">
              Skälet till dröjsmålet är tjänsteresa och andra åtaganden som
              inte gått att ändra på.
            </seg>
            <seg n="6bfbecfa">
              Skälet till dröjsmålet är tjänsteresa och andra åtaganden som
              inte gått att ändra på.
            </seg>
            <seg n="6bfbecfa">
              Skälet till dröjsmålet är tjänsteresa och andra åtaganden som
              inte gått att ändra på.
            </seg>
            <seg n="b285850b">
              KOM(2008)778 KOM(2008)779
            </seg>
            <seg n="e781c5b0">
              Magdalena Streijffert
            </seg>
            <seg n="9388c8ba">
              Barbro Westerholm
            </seg>
          </u>
          <note n="003122c6">
            Erik Nymansson
          </note>
          <note n="6fa1b44a">
            Interpellation 2008/09:204
          </note>
          <note n="f5b7df4d">
            Interpellation 2008/09:204 Arbetslöshetsförsäkringen
          </note>
          <note n="22bf5322">
            Interpellationen kommer att besvaras fredagen den 23 januari
            2009.
          </note>
          <note n="003122c6">
            Erik Nymansson
          </note>
          <note n="e67dbb45">
            Interpellation 2008/09:209
          </note>
          <note n="897d4775">
            Interpellation 2008/09:209 Begreppet utanförskap
          </note>
          <note n="22bf5322">
            Interpellationen kommer att besvaras fredagen den 23 januari
            2009.
          </note>
          <note n="003122c6">
            Erik Nymansson
          </note>
          <note n="67f34f83">
            Interpellation 2008/09:211
          </note>
          <note n="f721063e">
            Interpellation 2008/09:211 Inkomstskillnader i Sverige
          </note>
          <note n="22bf5322">
            Interpellationen kommer att besvaras fredagen den 23 januari
            2009.
          </note>
          <note n="003122c6">
            Erik Nymansson
          </note>
          <note n="3eab7bd6">
            5 § Anmälan om inkomna faktapromemorior om förslag från Europeiska
            kommissionen
          </note>
          <note n="5387bfef">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="1342991c">
            15455/08
          </note>
          <note n="e684832a">
            KOM(2008)699
          </note>
          <note n="d24911e6">
            KOM(2008)803, KOM(2008)813, KOM (2008) 838
          </note>
          <note n="a3359c95">
            KOM(2008)775
          </note>
          <note n="33966297">
            KOM(2008)780
          </note>
          <note n="eddafb29">
            6 § Hänvisning av ärenden till utskott
          </note>
          <note n="c9805f8d">
            Föredrogs och hänvisades
          </note>
          <note n="acb7f619">
            7 § Anmälan om interpellation
          </note>
          <note n="569d25e6">
            Anmäldes att följande interpellation framställts
          </note>
          <note n="9073d4f2">
            den 14 januari
          </note>
          <note n="a9d6e25e">
            Interpellationen redovisas i bilaga som fogats till riksdagens
            snabbprotokoll tisdagen den 20 januari.
          </note>
          <note n="496c426f">
            8 § Anmälan om frågor för skriftliga svar
          </note>
          <note n="b5707853">
            Anmäldes att följande frågor för skriftliga svar framställts
          </note>
          <note n="9073d4f2">
            den 14 januari
          </note>
          <note n="eeee0302">
            Marie Weibull Kornias
          </note>
          <note n="fbf2bf5d">
            LiseLotte Olsson
          </note>
          <note n="99047c49">
            Berit Andnor
          </note>
          <note n="eeee0302">
            Marie Weibull Kornias
          </note>
          <note n="0fc9e3cb">
            Frågorna redovisas i bilaga som fogats till riksdagens snabbprotokoll
            tisdagen den 20 januari.
          </note>
          <note n="8246a037">
            9 § Anmälan om skriftliga svar på frågor
          </note>
          <note n="89860b04">
            Anmäldes att skriftliga svar på följande frågor inkommit
          </note>
          <note n="9073d4f2">
            den 14 januari
          </note>
          <note n="13957585">
            Thomas Bodström
          </note>
          <note n="c5893e1b">
            second opinion
          </note>
          <note n="2d015fe3">
            Stefan Tornberg
          </note>
          <note n="0fb4e699">
            Eva Olofsson
          </note>
          <note n="2040d456">
            Inger Jarl Beck
          </note>
          <note n="4a33d20d">
            Otto von Arnold
          </note>
          <note n="23ea0de4">
            Birgitta Eriksson
          </note>
          <note n="2fb6922a">
            Cecilia Wigström
          </note>
          <note n="3a3cc47b">
            Svaren redovisas i bilaga som fogats till riksdagens snabbprotokoll
            tisdagen den 20 januari.
          </note>
          <note n="1e4c71e0">
            10 § Kammaren åtskildes kl. 12.15.
          </note>
          <note n="c5001f43">
            Förhandlingarna leddes
          </note>
          <note n="daef9142">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
