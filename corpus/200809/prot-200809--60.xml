<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--60</head>
          <docDate when="2008-01-21">2008-01-21</docDate>
        </div>
      </front>
      <body>
        <div>
          <note n="d764c78d">
            ﻿
          </note>
          <note n="14389969">
            Riksdagens protokoll
          </note>
          <note n="5bd3eca5">
            2008/09:60
          </note>
          <note type="date" n="fa43539d">
            Onsdagen den 21 januari
          </note>
          <note n="8f402e1b">
            Kl. 09:00 - 18:38
          </note>
          <note n="2a8eb3bf">
            1 § Justering av protokoll
          </note>
          <note n="31743c6d">
            Justerades protokollet för den 15 januari.
          </note>
          <note n="3d648e3e">
            2 § Anmälan om fördröjda svar på interpellationer
          </note>
          <note n="371b2b7a">
            Till riksdagen hade inkommit följande skrivelser:
          </note>
          <note n="412f0acd">
            Interpellation 2008/09:232
          </note>
          <note n="98c873c4">
            Interpellation 2008/09:232 Nytillträdande akademikers arbetsmarknad
          </note>
          <note n="01baf147">
            Interpellationen kommer att besvaras tisdagen den 27 januari
            2009.
          </note>
          <note n="a98911eb">
            Skälet till dröjsmålet är redan inbokade engagemang.
          </note>
          <note n="a82e9a99">
            Karin Renman
          </note>
          <note n="1c1a5e07">
            Interpellation 2008/09:236
          </note>
          <note n="6573dc73">
            Interpellation 2008/09:236 Utanförskapet i miljonprogramsområdena
          </note>
          <note n="01baf147">
            Interpellationen kommer att besvaras tisdagen den 27 januari
            2009.
          </note>
          <note n="a98911eb">
            Skälet till dröjsmålet är redan inbokade engagemang.
          </note>
          <note n="a82e9a99">
            Karin Renman
          </note>
          <note n="9f0751d2">
            Interpellation 2008/09:238
          </note>
          <note n="8f960234">
            Interpellation 2008/09:238 Unga arbetslösa
          </note>
          <note n="01baf147">
            Interpellationen kommer att besvaras tisdagen den 27 januari
            2009.
          </note>
          <note n="a98911eb">
            Skälet till dröjsmålet är redan inbokade engagemang.
          </note>
          <note n="a82e9a99">
            Karin Renman
          </note>
          <note n="ea0b0a44">
            Interpellation 2008/09:243
          </note>
          <note n="9dd67472">
            Interpellation 2008/09:243 Krav på åtgärder i kölvattnet av Lavaldomen
          </note>
          <note n="01baf147">
            Interpellationen kommer att besvaras tisdagen den 27 januari
            2009.
          </note>
          <note n="a98911eb">
            Skälet till dröjsmålet är redan inbokade engagemang.
          </note>
          <note n="a82e9a99">
            Karin Renman
          </note>
          <note n="1234b62f">
            3 § Hänvisning av ärenden till utskott
          </note>
          <note n="96eff4d5">
            Föredrogs och hänvisades
          </note>
          <note n="ac8ccfd7">
            4 § Alkoholfrågor
          </note>
          <note n="d819e3f5">
            Föredrogs
          </note>
          <note type="speaker" n="916ee1cb">
            Anf. 1 MAGDALENA ANDERSSON (m):
          </note>
          <u who="magdalena_andersson_a0f475" xml:id="i-c3d559213abc3a8a-0" n="f4ff6390">
            <seg n="118cdf44">
              Herr talman! Det här betänkandet är ett motionsbetänkande som
              innehåller 140 olika motionsyrkanden i alkoholfrågor. Det är motioner
              från motionstiden 2007 och 2008, och sedan finns en motion som
              är väckt om folkhälsopolitiken.
            </seg>
            <seg n="fe523f7e">
              Motionerna handlar om diverse olika saker. Det är alkoholpolitikens
              inriktning, kunskapscenter för alkohol- och narkotikarelaterade
              fosterskador, detaljhandelsmonopolet, langning, hembränning, åldersgräns
              för inköp av alkohol, översyn av alkohollagen med mera.
            </seg>
            <seg n="d51d6656">
              Alla dessa motioner avstyrks av utskottet. Det görs främst med
              tanke på att Alkohollagsutredningen fortfarande pågår. Det arbetet
              beräknas vara avslutat den 28 februari i år. Det finns några motioner
              som tar upp samma saker som man har motionerat om tidigare under
              mandatperioden eller som handlar om förhållanden där det inte
              är riksdagen som har beslutanderätten. De motionerna behandlas
              förenklat.
            </seg>
            <seg n="47c6e9ca">
              Herr talman! Med detta överlämnar jag diskussion och debatt i
              ärendet till debattörerna.
            </seg>
          </u>
          <note type="speaker" n="58eeda1a">
            Anf. 2 CHRISTER ENGELHARDT (s):
          </note>
          <u who="christer_engelhardt_7339c0" xml:id="i-0e16c6efcaf6ce6f-0" n="c23e36fa">
            <seg n="bf87f567">
              Herr talman! Vi socialdemokrater står för en restriktiv alkoholpolitik.
              Det är en inriktning som vi drivit i alla tider och som det funnits
              ett brett stöd för i samhället. Alkoholens skadeverkningar och
              den totala alkoholkonsumtionen måste begränsas av sociala, medicinska
              och ekonomiska skäl. Den restriktiva alkoholpolitiken har tidvis
              varit ifrågasatt även här i riksdagen. Det har från vissa partier
              under årens lopp förordats en alkoholliberalare linjer och fortfarande
              kommer det enskilda motioner i denna riktning.
            </seg>
            <seg n="8f0bcdfa">
              Herr talman! Dagens socialutskottsbetänkande om alkoholfrågor
              saknar reservationer. Jag anser att det nu finns en total och
              bred uppslutning kring den restriktiva alkoholpolitiska linjen
              hos majoriteten av riksdagens ledamöter. Det är utmärkt, och jag
              är mycket nöjd med den enighet som nu finns mellan partierna i
              detta alkoholpolitiska betänkande. Jag vill rikta ett varmt tack
              till mina utskottskolleger för ett gott och berikat samarbete
              som lett fram till denna enighet.
            </seg>
            <seg n="d21aa83a">
              Herr talman! Men ett enigt betänkande betyder inte att det saknas
              problem att ta itu med. Tvärtom står alkoholpolitiken inför många
              och stora utmaningar.
            </seg>
            <seg n="8199ab4a">
              Det handlar om att hitta effektiva metoder att arbeta förebyggande.
              Det handlar om att arbeta för en mer restriktiv syn på alkohol
              inom EU. Det handlar om att ha kontroll på alkoholinförseln från
              utlandet. Det handlar om att kunna slå vakt om det svenska detaljhandelsmonopolet.
            </seg>
            <seg n="6d8c1b69">
              Det handlar också om att skapa fler alkoholfria miljöer i samhället
              och vinna acceptans för fler alkoholfria skeden i livet. Att minska
              antalet rattonyktra förare i trafiken och minska alkoholens roll
              under ungdomstiden och i ungdomsmiljöer är stora utmaningar för
              det svenska samhället.
            </seg>
            <seg n="3219257e">
              Många av de frågor som betänkandet behandlar utreds nu i Alkohollagsutredningen
              som presenteras inom kort. Vi får naturligtvis anledning att återkomma
              till flera av frågorna vid ett senare tillfälle.
            </seg>
            <seg n="4dcf1c17">
              Jag vill ändå peka på några punkter som vi socialdemokrater ser
              som viktiga i det fortsatta arbetet för att utveckla och stärka
              den svenska restriktiva alkoholpolitiken.
            </seg>
            <seg n="18496329">
              Sverige måste arbeta aktivt på EU-nivå för att få genomslag för
              uppfattningen att en hög totalkonsumtion av alkohol skadar folkhälsan.
              Viktiga steg i denna riktning har tagits inom EU, där alkoholfrågan
              numera inte bara ses som en näringslivs- eller jordbruksfråga
              utan nu även börjar ses som den folkhälsofråga den också är.
            </seg>
            <seg n="383706c2">
              EU:s alkoholstrategi från 2006 är en bra början som måste utvecklas,
              och där bör Sverige vara drivande. Genom det svenska ordförandeskapet
              senare i år har Sverige den chansen, och det är viktigt att vi
              tar den.
            </seg>
            <seg n="c653b052">
              Regeringen bör arbeta för en höjning av minimiskatterna på alkohol
              inom EU och en sänkning av de indikativa nivåerna som bestämmer
              hur mycket alkohol från utlandet som får föras in. Vi måste få
              ordning och reda på denna införsel. Det är bra att det är klarlagt
              att man bara får föra in alkohol i Sverige för eget bruk utan
              punktskatt om man själv transporterar varorna.
            </seg>
            <seg n="987f5dc0">
              Tyvärr finns det i realiteten fortfarande problem på detta område.
              Den borgerliga regeringen drev under våren 2008 igenom att privatpersoner
              eller ombud ska kunna föra in alkohol i Sverige också för andra
              personers räkning under förutsättning att svensk skatt betalas
              vid införseln. Vi anser fortfarande att det var en alltför långtgående
              och onödig tolkning av EU-rätten som i sin förlängning kan försvaga
              den restriktiva alkoholpolitiken, och kontroll av att svensk skatt
              betalats vid införseln fungerade inte.
            </seg>
            <seg n="2acf2b6e">
              Enligt en färsk uppgift i Metro förra veckan den 15 januari var
              det bara 286 personer som betalat skatt frivilligt på den alkohol
              som de köpt via säljombud sedan den nya lagstiftningen trädde
              i kraft den 1 juli 2008. Många nätsajter som erbjuder alkoholimport
              sköter inte skattefrågan på ett riktigt sätt. Enligt Skatteverket
              råder det ofta oklarheter kring om det är säljaren eller köparen
              som slutit avtal med det ombud som ska transportera alkoholen
              över gränsen. Uppgiften är svår, det medges, men regeringen måste
              ta dessa signaler på allvar.
            </seg>
            <seg n="9dd2c625">
              Herr talman! Arbetet med att minska alkoholkonsumtionen bland
              ungdomar behöver stärkas ytterligare, och en särskild och bred
              nationell handlingsplan för minskat alkoholbruk bland ungdomar
              bör utvecklas. När det gäller ungdomars alkoholkonsumtion är utvecklingen
              visserligen fortfarande positiv totalt sett. Andelen ungdomar
              som väljer att dricka alkohol minskar. Men totalkonsumtion säger
              inte allt.
            </seg>
            <seg n="058d54b7">
              Berusningsdrickandet bland ungdomar ligger fortfarande på en
              mycket hög nivå. Det är 23 procent av både pojkar och flickor
              i årskurs 9 som dricker alkohol motsvarande en halv flaska sprit
              eller fyra burkar starköl minst en gång per månad. Vi vet från
              andra undersökningar att unga tjejer dricker mer än tidigare,
              och det finns en grupp ungdomar som dricker större mängder alkohol
              än tidigare. Samhället måste bli bättre på att nå ungdomar som
              befinner sig i riskzonen.
            </seg>
            <seg n="7a68493e">
              Herr talman! Alkoholkonsumtionen är en central faktor när det
              gäller sociala problem och våld bland ungdomar. Både svensk och
              utländsk forskning visar på tydliga samband mellan ökat alkoholdrickande
              och ökad våldsbrottslighet.
            </seg>
            <seg n="1e8d1d37">
              Kraftfulla åtgärder bör vidtas för att minska langningen av alkohol
              till unga. På de platser i landet där polisen har arbetat målmedvetet
              mot langning av alkohol till unga har ungdomsvåldet minskat. Storskalig
              alkohollangning till unga är ett av få områden där straffskärpning
              kan förväntas ge positiva resultat. Vi vill följa denna fråga
              noga framöver. Ungefär en tredjedel av all alkohol som förs in
              i landet säljs vidare. En stor del går till ungdomar.
            </seg>
            <seg n="fb5e9a0c">
              En viktig beståndsdel i arbetet för att minska ungdomars drickande
              är föräldrarnas attityder. Det finns i dag flera vetenskapligt
              utvärderade föräldrastödsprogram som kan implementeras runt om
              i landet. Ett sådant är Örebro Preventionsprogram, ÖPP, som syftar
              till att påverka föräldrars förhållningssätt till ungdomars drickande
              och hur man som förälder kan agera för att minska till exempel
              tidig alkoholdebut och berusningsdrickande bland ungdomar.
            </seg>
            <seg n="48620ab0">
              Vi hoppas att den borgerliga regeringen är beredd att i fortsatt
              positiv anda diskutera hur samhället på ett tydligt sätt kan organisera
              sitt arbete mot alkoholens skadeverkningar. Vi är övertygade om
              att det behövs en stark nationell resurs för att driva det alkohol-
              och narkotikaförebyggande arbetet i en tid av ökad tillgänglighet
              för ungdomar av både alkohol och narkotika och ökad totalkonsumtion
              av alkohol i befolkningen.
            </seg>
            <seg n="b6f1103b">
              En annan fråga som måste lösas är folkölsförsäljningen i butiker.
              Efterlevnaden av gällande åldersgräns är bristfällig på många
              håll, vilket innebär att öl säljs till minderåriga. I dag behöver
              handlarna bara meddela kommunen om man säljer folköl. Vi föreslår
              att folkölsförsäljningen ska vara tillståndspliktig så att tillståndet
              kan dras in om regelverket inte följs. Det är bra att Alkohollagsutredningen
              tittar på detta. Jag hänvisar i övrigt till det särskilda yttrande
              som vi har i denna fråga i betänkandet.
            </seg>
          </u>
          <note n="54eced8c">
            Herr talman! Med detta yrkar jag bifall till förslaget i socialutskottets
            betänkande 2008/09:SoU12 Alkoholfrågor .
          </note>
          <note n="77711e22">
            I detta anförande instämde Ann Arleklo, Lennart Axelsson, Catharina
            Bråkenhielm och Per Svedberg (alla s).
          </note>
          <note type="speaker" n="ecbdf842">
            Anf. 3 JAN R ANDERSSON (m):
          </note>
          <u who="yvonne_andersson_14c1a7" xml:id="i-6b4512228740e81a-0" n="975d3480">
            <seg n="7b0a8aec">
              Herr talman! Gilbert Keith Chesterton lär en gång ha sagt: Inget
              djur har någonsin uppfunnit något så dåraktigt som dryckenskap
              eller något så gott som en drink. Detta kanske på ett sätt beskriver
              den dualism som finns kring alkoholfrågorna. Alkohol kan vara
              både himmel och helvete någonting som skapar livsnjutning använt
              på rätt sätt men som verkar som en livsavkortare om det används
              på fel sätt.
            </seg>
            <seg n="c2d39d68">
              Riksdagen har fastslagit två övergripande mål med alkoholpolitiken.
              För det första gäller det att minska alkoholkonsumtionen, vilket
              vi nu möjligen kan se ske. För det andra gäller det att minska
              det skadliga dryckesbeteendet, vilket vi kanske inte lika tydligt
              kan se ske.
            </seg>
            <seg n="013dd1f7">
              Vidare prioriteras i vår alkoholpolitik vissa grupper, däribland
              ungdomar, som särskilt ska skyddas. Det är där jag ser den största
              utmaningen i alkoholpolitiken framöver. Som någon har sagt till
              mig är det i dag kanske lättare och även billigare för unga människor
              än för vuxna människor att få tillgång till alkohol. Så är det
              säkert i många fall.
            </seg>
            <seg n="79ff0fbe">
              Givetvis kan man glädjas åt den officiella statistiken som senast
              i morse pekade på att gravida kvinnor i mindre utsträckning än
              tidigare dricker alkohol under graviditeten. Statistiken pekar
              på att den totala alkoholkonsumtionen minskar. Frågan är dock
              om den officiella statistiken ger hela sanningen. Ger den en bild
              som vi är helt nöjda med?
            </seg>
            <seg n="24900ce4">
              För ett par veckor sedan läste jag i en av mina lokaltidningar
              en artikel om Daniel. Han är uppvuxen i en trygg, stabil familj
              i min hemkommun. I sjuan började hans alkoholkarriär. Han beskriver
              att det inte var något problem att få tag i alkohol. Nästan all
              sprit var svartsprit, smugglad och såld illegalt.
            </seg>
            <seg n="4e4f8b97">
              Snart kunde Daniel under en kväll dricka en helflaska sprit.
              Så hade hans tolerans ökat under ganska kort tid. Men fortfarande
              var han för ung för att få köra moped. Det som först skedde på
              helger började nu också ske på vardagar. I nian övergick han till
              att inte bara konsumera utan även försälja alkohol. Det var uteslutande
              smuggelsprit. Och det här var bara början.
            </seg>
            <seg n="1b9f030f">
              Snart visade det sig att det inte bara var alkohol som såldes
              av hans huvudmän. Även narkotika och vapen florerade. Det var
              detta som i någon mening blev en ögonöppnare för just denna person.
              Det var också i detta sammanhang som hot började förekomma.
            </seg>
            <seg n="bf1d6e18">
              Det ska sägas att denna historia slutade lyckligt, eller så lyckligt
              som en sådan här historia kan sluta. Daniel lyckades ta sig ur
              cirkeln, och han har faktiskt aldrig blivit straffad för sina
              ungdomsförsyndelser. Han har i dag ett vanligt jobb, och har väl
              inga större problem som medborgare.
            </seg>
            <seg n="a1cf76d1">
              Det som kanske är mer problematiskt i denna fråga är att hans
              huvudmän de personer som inte bara sålde svartsprit inte heller
              har blivit straffade. I en mening ger detta en ny bild av hur
              cynisk den svarta alkoholindustrin har blivit och hur ungdomar
              kommer att utnyttjas på ett sätt som vi kanske inte har sett tidigare
              just när det gäller alkohol.
            </seg>
            <seg n="c74c0859">
              De här bilderna kunde man kanske tidigare måla upp när det gäller
              tunga narkotikamissbrukare som i händerna på syndikat tvingades
              göra än det ena, än det andra. I dag kan bilderna i någon mån
              återfinnas när det gäller tonåringar på vår egen landsbygd.
            </seg>
            <seg n="cc4e08fc">
              Man kan också notera att även affärsstrukturen inom den illegala
              alkoholförsäljningen liknar den som finns inom narkotikaindustrin.
              De människor som säljer direkt till kund är inte alltid de som
              träffar dem som för in alkoholen i landet. Det är inte heller
              de som träffar dem som sitter i toppen på dessa pyramider och
              gör de stora avanserna. Det finns stora pengar att göra. På det
              sättet minimeras också risken för dem som sitter högst upp och
              som styr denna handel. På så sätt kan man säga att vi har fått
              en ny struktur för hur den illegala alkoholhandeln ser ut.
            </seg>
            <seg n="35fa196f">
              En studie från STAD Helsingfors förebygger alkohol- och drogproblem
              från våren 2008 visar att hälften av ungdomarna har druckit svartsprit
              under det gångna året. Bland pojkar är siffran något högre och
              bland flickor något lägre. Men man säger också i studien att smuggelsprit
              inte bara är ett storstadsfenomen. Även i kommuner runt omkring
              är detta ett stort problem.
            </seg>
            <seg n="f3bd5167">
              Även på Maria Ungdom i Helsingfors vittnar man om ett ökat missbruk
              av alkohol. Stefan Sparring beskriver att om den typiska besökaren
              på Maria Ungdom tidigare har druckit en sexpack folköl och kanske
              någon starkcider och därmed blåste 1,21,3 promille och dessutom
              var jättefull har i dag samma tjej delat på en flaska starksprit
              med en kompis eller till och med druckit den själv. Hon kommer
              in med 1,72,0 promille och är medvetslös. Stefan Sparring på Maria
              Ungdom menar att alkoholen numera är ett större problem bland
              ungdomar än vad narkotikan är.
            </seg>
            <seg n="83e00ea5">
              Det finns mer som pekar på att de officiella siffrorna kanske
              inte stämmer. Om man tittar på det gränshandelsindex som vin-
              och spritleverantörerna har upprättat visar det att gränshandeln
              under 2007 ökade med 23 procent. Man kunde också peka på en liknande
              fortsatt stark ökning av gränshandeln under 2008.
            </seg>
            <seg n="5aedffea">
              Det ska givetvis sägas att handeln har sina skäl till detta.
              Men jag talade med en bryggare för ett tag sedan, som sade: För
              oss är det till och med billigare att exportera spriten till alkoholladorna
              i Tyskland, för dit kan vi köra helkollin på stora lastbilar.
              Vi slipper plocka ihop mindre kollin till restauranger eller systembolag.
              Men vi vill inte att våra produkter ska konsumeras av ungdomar
              ute på våra gator. Vi vill ha en kontrollerad försäljning av alkoholen.
            </seg>
            <seg n="6c2f60ea">
              Även om konsumtionen de facto ökar enligt denna statistik handlar
              det kanske inte om den vanliga Svensson som åker ned och fyller
              sin Volvo. Det kanske finns en annan bild av hur försäljningen
              sker.
            </seg>
            <seg n="475e7564">
              Sorads slutsatser om att det har skett en minskning av den totala
              konsumtionen skulle också kunna motsägas av tullen. Tullen ser
              inte heller någon minskning av införseln. Enligt Tullverkets egna
              beräkningar kör 25 000 bilister in i Sverige varje år med mer
              än 20 kartonger sprit, öl eller vin. 65 000 flaskor sprit rullar
              därmed in varje dygn över de svenska gränserna. Det är helt andra
              volymer än dem som anges i de officiella siffrorna.
            </seg>
            <seg n="becc4d12">
              En annan detalj som möjligen visar hur denna fråga ser ut kan
              man finna på våra återvinningsstationer. I det avtal som finns
              om återvinning av glas- och metallförpackningar har man estimerat
              hur många burkar och flaskor som borde komma till våra återvinningsstationer.
              Problemet för den som ansvarar för denna hantering är att det
              kommer in mer glas och fler burkar än vad som säljs i Sverige.
              För Svensson är det tydligen enklare att förbigå de svenska alkoholskatterna
              och köpa illegal sprit än att ha skrupler med att fuska med återvinningen.
            </seg>
            <seg n="4164be3c">
              Herr talman! Många frågor rörande alkoholpolitiken kommer med
              stor säkerhet att debatteras under det kommande året. Den svenska
              regeringen har aviserat att alkoholfrågorna kommer att finnas
              på agendan under det svenska ordförandeskapet. Alkohollagsutredningen
              kommer också med ett betänkande om en dryg månad. Det innebär
              också att de här frågorna kommer att diskuteras ytterligare.
            </seg>
            <seg n="6abb4f72">
              Jag är glad att vi har ett enigt betänkande här i dag. Det visar
              att vi har en tydlig riktning för alkoholpolitiken. Det finns
              givetvis detaljer som vi har olika synpunkter på.
            </seg>
            <seg n="69360770">
              I mitt anförande har jag pekat på några företeelser som manar
              till fortsatt arbete. Även om regeringens arbete i många delar
              ger ett väldigt gott resultat finns det anledning att fortsätta.
              Min förhoppning är därför inte bara att de indikatorer som i dag
              pekar på att alkoholpolitiken går i rätt riktning fortsätter att
              visa detta utan även att dessa frågor om illegal införsel och
              tillgängligheten för ungdomar tas på största allvar. Jag tror
              därför att vi i riksdagen skulle kunna behöva ett bättre underlag
              för att veta hur situationen ser ut bakom siffrorna. Endast då
              kan vi i denna kloka församling fatta de kloka beslut som krävs.
            </seg>
          </u>
          <note type="speaker" n="17a0c17b">
            Anf. 4 CHRISTER ENGELHARDT (s) replik:
          </note>
          <u who="christer_engelhardt_7339c0" xml:id="i-0e16c6efcaf6ce6f-1" n="c23e36fa">
            <seg n="51958323">
              Herr talman! Låt mig återigen framföra ett tack till Jan R Andersson
              för ett gott samarbete i utskottet som har lett fram till ett
              enigt betänkande. Det är också glädjande att vi i utskottet är
              så pass överens. I sitt anförande gav Jan R Andersson också en
              bild av hur statistik kan tolkas. Är siffrorna korrekta eller
              inte, och hur ska man se det?
            </seg>
            <seg n="924e1622">
              Jag sade också i mitt anförande att utvecklingen av ungdomars
              drickande går i en positiv riktning. Då har man jämfört siffror
              på hur det ser ut i årskurs 9 där det lämnas ut enkäter. Jag sade
              inte det i mitt anförande, men år 2000 uppgav 77 procent av pojkarna
              i årskurs 9 att de drack alkohol. Den siffran är nu nere på 61
              procent. Bland flickorna var det 79 procent som uppgav att de
              drack alkohol år 2000, och nu är den siffran nere på 67 procent.
              Men jag vet själv hur det var när man gick i årskurs 9 och fick
              ut en enkät. Om man ville vara lite ball och tuff var det lätt
              att man satte ett kryss fast man kanske inte hade konsumerat någon
              alkohol, men man ville snacka med kompisarna sedan och så vidare.
              Det finns all anledning att ha ett kritiskt tänkande när det gäller
              statistiken.
            </seg>
            <seg n="2bc27573">
              Jan R Andersson var också inne på flera problemområden i den
              restriktiva alkoholpolitiken i sitt anförande. Jag pekade på det
              svenska ordförandeskapet. Jan R Andersson nämnde det väldigt kort
              i slutet på sitt anförande. Kan Jan R Andersson säga något mer
              om på vilket sätt vi under det svenska ordförandeskapet kraftfullt
              kommer att verka när det gäller alkoholfrågorna?
            </seg>
          </u>
          <note type="speaker" n="b0778a4b">
            Anf. 5 JAN R ANDERSSON (m) replik:
          </note>
          <u who="yvonne_andersson_14c1a7" xml:id="i-6b4512228740e81a-1" n="975d3480">
            <seg n="81f46e80">
              Herr talman! Det är bra att det finns en samsyn när det gäller
              ungas drickande. Jag upplever att det är det absolut största problemet
              vi har att ta hand om i dag. Tittar man på statistiken kan man
              givetvis säga att vi har en positiv bild, det vill säga att färre
              ungdomar dricker. Men samtidigt ser vi att de som de facto dricker
              dricker mer, och man dricker mer destruktivt än man gjorde tidigare.
              Jag tror att det kan finnas ett samband mellan detta och den illegala
              försäljningen. Tidigare kunde man kanske smyga in i en närbutik
              och få tag i ett sexpack öl eller på andra sätt få tag i en mängd
              alkohol som sedan konsumerades. I dag är marknaden väldigt öppen,
              och det är väldigt billigt. Man kan lätt få tag i stora kvantiteter
              alkohol. Jag tror att den marknaden leder till en annan konsumtion
              hos ungdomar.
            </seg>
            <seg n="80d67ca9">
              När det gäller Sveriges inställning till det europeiska samarbetet
              om alkoholpolitiken skulle jag vilja säga att regeringen har varit
              tydlig. Regeringen har också sagt att man inte får ha för stora
              förhoppningar på att Europa och den europeiska politiken ska lösa
              de svenska alkoholproblemen. Det finns det väl ingen, inte ens
              ledamoten här, som tror att vi under närstående tid kommer att
              få se stora förändringar av skatter och införselkvoter eller andra
              åtgärder som kommer att bidra till att lösa de problem vi har
              i Sverige. Därför handlar denna fråga slutligen om hur vi hanterar
              frågan. Det handlar inte bara om enkla lösningar. Jag tror, vilket
              har visat sig i några exempel som ledamoten själv tog upp, att
              föräldrars medverkan är mycket viktig. Där man har fått en stark
              föräldramedverkan har man kunnat minska mängden alkohol som konsumeras
              och även kunnat skjuta fram debutåldern.
            </seg>
          </u>
          <note type="speaker" n="f8c34459">
            Anf. 6 CHRISTER ENGELHARDT (s) replik:
          </note>
          <u who="christer_engelhardt_7339c0" xml:id="i-0e16c6efcaf6ce6f-2" n="c23e36fa">
            <seg n="4925534a">
              Herr talman! Jag har förstått att byråkratin inom EU tar sin
              tid. Vi kan ta exemplet Finland. Finlands system för gårdsförsäljning
              har ifrågasatts. Kommissionen skrev ett brev till Finland om detta
              2007, och nu har vi 2009, och det har fortfarande inte hänt någonting
              i den frågan. När jag har undersökt var frågan ligger har jag
              fått till svar att två år är väldigt kort tid i EU-sammanhang
              samtidigt som det verkar vara en väldigt lång tid efter svenska
              förhållanden. Jag inser också att det kan ta sin tid, men någonstans
              måste man börja.
            </seg>
            <seg n="a86681b1">
              I EU-sammanhang har vi nu lyckats komma så långt att alkoholfrågan
              börjar få status som en folkhälsofråga. Då är det otroligt mycket
              lättare att komma fram med en restriktiv alkoholpolitik än om
              vi bara ska prata pengar, näring och jordbruk eftersom man är
              sig själv närmast då. Om det handlar om folkhälsopolitik kan man
              dra ut det bredare. Det var därför jag var så angelägen om att
              detta inte ska bli en fråga som försummas under det svenska ordförandeskapet
              utan att vi verkligen kraftfullt tar tag i detta. Jag hoppas att
              regeringspartierna tar till sig detta när man ska hålla i de här
              ordförandeklubborna i olika sammanhang under den tid vi har ordförandeskapet.
            </seg>
            <seg n="7b21a14c">
              I slutet på sitt repliksvar till mig var Jan R Andersson också
              inne på en mycket viktig fråga som jag också tog upp i mitt anförande.
              Vi kan stå här och prata hur mycket alkoholpolitik som helst i
              kammaren och jobba hur mycket som helst för detta som politiker,
              men ansvaret ligger hos föräldrarna. Jag pekade på föräldrastödsprogram
              som finns och som mycket väl kan implementeras i landet. Kan Jan
              R Andersson säga något om på vilket sätt regeringen kommer att
              jobba mer med föräldrastödsprogram? Det är ju inte något som Alkohollagsutredningen
              tittar på.
            </seg>
          </u>
          <note type="speaker" n="4c866c2a">
            Anf. 7 JAN R ANDERSSON (m) replik:
          </note>
          <u who="yvonne_andersson_14c1a7" xml:id="i-6b4512228740e81a-2" n="975d3480">
            <seg n="290ec5d8">
              Herr talman! Låt mig först säga några ord om det som Engelhardt
              tog upp om gårdsförsäljningen i Finland. Det finns en pågående
              process, men den handlar inte om stämningar utan om ett utbyte
              av synpunkter och att Finland ska motivera sin lagstiftning. Rättsläget
              är väl i en mening klart. Det finns ingen olaglighet som innebär
              att kommissionen avser att stämma Finland, vilket har skett gentemot
              Sverige i vissa andra frågor. Det finns dock anledning att med
              intresse följa detta i Finland, speciellt när vi själva senare
              under detta år förmodligen ska ta ställning till frågan om gårdsförsäljning.
              Jag är positiv till att vi kan utveckla en reglerad gårdsförsäljning
              i Sverige. Jag tror att det skulle vara bra.
            </seg>
            <seg n="e157d5dd">
              Vi har två mål i den svenska alkoholpolitiken. Det ena handlar
              om totalkonsumtionsmodellen, som jag tror i någon mening är utspelad.
              Det har visat sig att den fungerar i vissa sammanhang men inte
              i andra. Därför är det viktigt att vi även fokuserar på det andra
              målet. Problemet när man tittar exempelvis på ungdomar är framför
              allt inte att de konsumerar alkohol utan det sätt som alkoholen
              konsumeras på. Jag tror att gårdsförsäljningen kan bidra till
              att vi får en sundare alkoholkonsumtion och att vi har ett sammanhang
              i den konsumtion av alkohol som sker, vilket många gånger har
              uteblivit i den del av världen som kallas vodkabältet.
            </seg>
            <seg n="08478412">
              Låt mig också lite kort säga något om föräldrastöd. Det finns
              uppdrag både till Folkhälsoinstitutet och till Socialstyrelsen,
              och det sker även ett arbete inom ANT-rådet som finns under Socialdepartementet,
              där man ska ta till vara och sprida de metoder som ger resultat.
              Det arbetet har pågått länge och kommer att fortsätta.
            </seg>
          </u>
          <note type="speaker" n="c2dd8060">
            Anf. 8 LARS-IVAR ERICSON (c):
          </note>
          <u who="jan_ericson_aca06f" xml:id="i-c3e1259d7c7d5803-0" n="39072bf4">
            <seg n="934ed3dc">
              Herr talman! Låt mig börja med att ge vidare ett latinskt citat:
              Punctum finisque. Det betyder punkt och slut. Ja, detta anförande
              blir mitt sista här i riksdagen från denna talarstol om en och
              en halv vecka lämnar jag riksdagen och det känns väldigt bra att
              få hålla detta anförande inför socialutskottet.
            </seg>
            <seg n="f7df3fa9">
              Mitt allra första anförande här hösten 2002 handlade om ungdomars
              rätt till kultur. I kammaren fanns då en åhörare. Hon gick efter
              halva tiden. Men ni har varit tålmodiga och kanske också tagit
              till er någonting av de latinska citat som jag har försökt ge
              vidare.
            </seg>
            <seg n="502cd53a">
              Tack för en god gemenskap över partigränserna!
            </seg>
            <seg n="bcc09816">
              Men nu över till dagens ämne. Under den vecka då alkoholbetänkandet
              justerades i höstas kom i massmedierna två rubriker med anknytning
              till det som vi diskuterar här i dag. Den ena handlade om barnfylleriet,
              som ökar kraftigt enligt nya siffror från Socialstyrelsen. Den
              andra rubriken handlade om att svenskar drar ned på alkoholen.
              Centralförbundet för alkohol- och narkotikaupplysning rapporterade
              om ett trendbrott i alkoholkonsumtionen. Trendbrottet var särskilt
              tydligt bland unga flickor. De rubrikerna aktualiserade en gammal
              sanning: Alkohol kan brukas men också missbrukas. Alkoholen kan
              förgylla en fest men också ruinera ett människoliv.
            </seg>
            <seg n="044793b9">
              Från Centerpartiet vill vi slå vakt om den restriktiva alkoholpolitiken,
              främja måttfulla dryckesvanor och arbeta för nykterhet bland minderåriga.
              Alkoholkonsumtionen bör minska så att folkhälsan förbättras. Attityden
              till alkohol måste påverkas med olika styrmedel som information,
              regelverk och mobilisering av det civila samhället, där de ideella
              organisationerna har stor betydelse.
            </seg>
            <seg n="d24f0b41">
              Herr talman! Det är bra att socialutskottet går vidare i traditionen
              att ha en bred samsyn i alkoholfrågan. I betänkandet betonas den
              restriktiva alkoholpolitiken och Sveriges möjligheter att inom
              EU verka för en mer restriktiv syn. Ordförandeskapet ger Sverige
              bra möjligheter att driva på i alkoholfrågor. Vi kan lyfta fram
              folkhälsoperspektivet. Globalt kan vi agera mer inom WHO.
            </seg>
            <seg n="ce2be637">
              Alkoholfrågan i andra europeiska länder kommer via massmedier
              oss nära och ger ibland anledning till eftertanke. Under riksdagens
              juluppehåll fick vi höra om hur man i Storbritannien kommer att
              ge ut riktlinjer för hur mycket alkohol föräldrar kan bjuda sina
              barn på utan att riskera några hälsoeffekter. Det är alltså i
              Storbritannien tillåtet att bjuda sina barn på vin och sprit om
              de har fyllt fem år. Det är skrämmande uppgifter.
            </seg>
            <seg n="8c24610a">
              Herr talman! Trots alarmerande uppgifter om alkoholens skadeverkningar
              händer det ändå saker som jag tycker verkar i rätt riktning, och
              jag vill lyfta fram något av detta.
            </seg>
            <seg n="16afc6e2">
              Vi har Kronobergsmodellen, där polisen beslagtar alkohol som
              innehas av minderåriga. Den modellen håller nu på att sprida sig
              upp över landet.
            </seg>
            <seg n="75e764b4">
              Skövde kommun satsar i sina skolor på att ge förmåner till de
              elever som skriver på ett kontrakt där de förbinder sig att avhålla
              sig från alkohol.
            </seg>
            <seg n="2d8ce9ed">
              Vi hör om skolor som anordnar föräldraträffar där man försöker
              komma fram till ett gemensamt ställningstagande föräldrar emellan
              när det gäller synen på ungdomar och alkohol. Våga stoppa langningen!
              Våga anmäla langare!
            </seg>
            <seg n="2384b697">
              Vi hör om att ett utökat samarbete mellan polis och tull ger
              resultat när det gäller att beivra smuggling och olaglig införsel.
            </seg>
            <seg n="40b3d938">
              Vi hör om hur allt fler yngre blir medlemmar i någon nykterhetsorganisation.
            </seg>
            <seg n="55436a4c">
              Genom tidningar har vi på senare tid uppmärksammats på fylleskandaler
              inom idrotten, och vi hör hur idrottsföreningar på många håll
              har antagit stränga regler för alkoholanvändning i kombination
              med idrottsaktivitet.
            </seg>
            <seg n="d814ef81">
              Ja, det är viktigt med samordnade och förebyggande insatser,
              och det är glädjande att många regioner och kommuner nu har anställt
              samordnare för alkohol- och narkotikafrågor.
            </seg>
            <seg n="87d3b499">
              Precis som i många andra sammanhang är här samarbete och dialog
              viktiga nyckelord. Men det kan ibland tyvärr finnas hinder för
              ett effektivt samarbete när det gäller att förebygga och beivra
              alkoholmissbruk. Då tänker jag särskilt på sekretessfrågorna.
              Men här är en glädjande lagstiftning på gång som, om jag är rätt
              underrättad, kommer att innebära att vi precis som i Danmark får
              så kallad gruppsekretess. Det innebär att polis och skola samt
              social- och fritidsförvaltning kan sitta tillsammans och diskutera
              en enskild ung människas missbruksproblem med syftet att göra
              allt för att han eller hon ska få ett bättre liv. Våra sekretessbestämmelser
              i Sverige är väl värda att respekteras, men ibland kan de ställa
              till problem för till exempel fritidsgårdsföreståndaren som inte
              kan kommunicera med andra berörda när han eller hon upptäcker
              att någon ung människa finns i riskzonen.
            </seg>
            <seg n="ec02a248">
              Herr talman! Att 260 miljoner årligen avsätts för att en kraftfull
              alkohol- och narkotikapolitik ska bedrivas är bra. Att vi i februari
              kan förvänta oss att ta del av Alkohollagsutredningen är också
              positivt. Som tidigare nämnts finns det stora förhoppningar när
              det gäller EU-ordförandeskapet och vad det kan medföra. Men det
              viktigaste av allt är ändå att Sveriges befolkning mobiliserar
              mot alkoholens följder.
            </seg>
            <seg n="df2c7199">
              Föräldrar, föreningsledare, skolpersonal, arbetsgivare, fack,
              polis, sociala myndigheter uppräkningen skulle kunna fortsätta
              länge har viktiga uppgifter att förebygga och beivra, för alkoholen
              är kanske vårt största hot mot folkhälsan. Förutom varje missbrukare
              drabbas också de anhöriga. Alkoholen medverkar till hemlöshet,
              våld, brott och annat destruktivt.
            </seg>
            <seg n="387d52ae">
              Samhället kan och ska göra mycket, men individens ansvar får
              aldrig glömmas bort. Vi har alla ett ansvar för att reflektera
              över förhållandet mellan bruk och missbruk. Som vuxna är vi ständigt
              förebilder för det uppväxande släktet, och vi kan som vuxna föregå
              med gott exempel och verka för en sund inställning till alkohol.
              Vi kan se till att årets stora högtider som jul, nyår, påsk och
              midsommar inte får katastrofala följder. I det här sammanhanget
              kan man gärna använda uttrycket det börjar hos dig. Vi har alla
              ett gemensamt ansvar och kan inte lämna över viktiga frågor för
              att de bara ska lösas av en annan människa.
            </seg>
          </u>
          <note n="f6725b70">
            Jag yrkar bifall till förslaget i betänkandet.
          </note>
          <note type="speaker" n="1fdc2b2d">
            Anf. 9 CHRISTER ENGELHARDT (s) replik:
          </note>
          <u who="christer_engelhardt_7339c0" xml:id="i-0e16c6efcaf6ce6f-3" n="c23e36fa">
            <seg n="2c44572f">
              Herr talman! Det är ju Lars-Ivar Ericsons sista debatt, och så
              lätt ska han väl inte komma undan i denna ärendedebatt!
            </seg>
            <seg n="8462158c">
              Skämt åsido: Det är tråkigt att en så pass klok centerpartist,
              som Lars-Ivar Ericson är i de här frågorna, har valt att lämna
              riksdagen. Lars-Ivar Ericson nämnde att två ord, samarbete och
              dialog, är viktiga nyckelord som leder fram till ett gott resultat.
              Så har också skett i det betänkande som vi nu behandlar här i
              kammaren eftersom vi är eniga om detta betänkande. I det har naturligtvis
              Lars-Ivar Ericson, som en mycket klok centerpartist i sammanhanget,
              spelat en viktig roll.
            </seg>
            <seg n="bbc9972d">
              Jag vill rikta ett varmt tack till Lars-Ivar Ericson för de år
              som vi har samarbetat i socialutskottet då vi haft många, bra
              och kreativa diskussioner, samt önska honom lycka till i hans
              tjänst som präst i Svenska kyrkan, som han nu går tillbaka till.
            </seg>
            <seg n="c8a8f16e">
              I sitt anförande nämnde Lars-Ivar Ericson de ideella organisationerna,
              som ju är viktiga aktörer. Han går nu tillbaka till en stor och
              viktig organisation som gör ett stort och viktigt arbete med att
              hjälpa till att föra den restriktiva alkoholpolitiken framåt med
              stora steg.
            </seg>
            <seg n="41a7b454">
              Varmt tack till dig, Lars-Ivar Ericson, och lycka till i din
              fortsatta gärning som präst i Svenska kyrkan!
            </seg>
          </u>
          <note type="speaker" n="37dd5cb5">
            Anf. 10 LARS-IVAR ERICSON (c) replik:
          </note>
          <u who="jan_ericson_aca06f" xml:id="i-c3e1259d7c7d5803-1" n="39072bf4">
            <seg n="56ce0dbd">
              Herr talman! Vad ska man säga? Det är bara att säga ett varmt
              tack till Christer Engelhardt för de vänliga orden och för de
              meningsfulla diskussioner som vi haft i kammaren och i andra sammanhang.
            </seg>
          </u>
          <note type="speaker" n="bf6f99f2">
            Anf. 11 ELINA LINNA (v):
          </note>
          <u who="elina_linna_aed53b" xml:id="i-5abf3c1c22fb89d8-0" n="c7bdc530">
            <seg n="6c350dc0">
              Herr talman! Jag vill börja med att rikta mina ord till Lars-Ivar
              Ericson, som nu hållit sitt sista anförande i kammaren, och tacka
              honom för de diskussioner och det goda samarbete som vi sedan
              förra mandatperioden har haft i socialutskottet. Vi har egentligen
              sällan dragit åt samma håll politiskt, men samarbetet har fungerat
              bra ändå. Tack, Lars-Ivar Ericson!
            </seg>
            <seg n="75005740">
              När det gäller betänkandet, herr talman, är det inte ofta vi
              i socialutskottet är så eniga som vi har varit under beredningen
              av det betänkande som vi nu debatterar. Det är kanske första gången
              vi är så överens som vi är i dag. Jag tycker för övrigt inte att
              det är något eftersträvansvärt att söka blocköverskridande enighet
              om olika politiska frågor i kammaren. Inte heller tror jag att
              våra väljare ser det som något eftersträvansvärt. Men alkoholpolitiken
              är ett undantag. Därför har vi i Vänsterpartiet släppt våra motionsyrkanden
              och anslutit oss till majoritetstexten.
            </seg>
            <seg n="2e91456c">
              Min partikamrat Egon Frid kommer snart upp i talarstolen och
              ska ta upp fler perspektiv ur Vänsterpartiets synvinkel när det
              gäller alkoholpolitiken.
            </seg>
            <seg n="c518daaf">
              Vänsterpartiet tycker att det är bra att vi gemensamt lyfter
              fram betydelsen av den restriktiva alkoholpolitiken för att begränsa
              alkoholens medicinska och sociala skadeverkningar. Det är även
              bra att utskottet betonar vikten av att Sverige även fortsättningsvis
              behåller målsättningen att begränsa alkoholens skadeverkningar
              och verkar för att minska den totala alkoholkonsumtionen. I betänkandet
              skriver vi också att den svenska restriktiva alkoholpolitiken
              ligger fast och att Sverige fortsatt bör arbeta för en mer restriktiv
              syn på alkohol inom EU.
            </seg>
            <seg n="5918cf41">
              Det är nog lättare sagt än gjort att få till stånd en ändring
              inom EU, men självklart ska vi arbeta för det. Vänsterpartiet
              har till exempel i sin valplattform inför valet till Europaparlamentet
              skrivit att vi vill verka för att återupprätta möjligheterna för
              en restriktiv alkoholpolitik. Denna ska bestämmas nationellt och
              bedrivas utifrån sociala grunder inte affärsmässiga. Med detta
              syftar vi självklart på de höga införselkvoterna och annat som
              till följd av vårt EU-medlemskap negativt påverkat våra möjligheter
              att arbeta för en god folkhälsa.
            </seg>
            <seg n="4076e627">
              Jag tror, herr talman, att det finns fler än enbart vänsterpartister
              som menar att EU-anslutningen inneburit ett allvarligt hot mot
              vårt sätt att bedriva alkoholpolitik som en folkhälsofråga. Vår
              alkoholkonsumtion har ökat med ca 30 procent sedan 1995, och vi
              vet alla att de alkoholrelaterade sjukdomarna självklart också
              har ökat. Nu ser det ändå ut som om konsumtionen minskar en aning.
              Centralförbundet för alkohol- och narkotikaupplysning, CAN, har
              nyligen kommit med rapporten Drogutvecklingen i Sverige 2008 .
              Där kan vi läsa att den totala konsumtionen för 2007 beräknas
              till 9,8 liter ren alkohol per invånare 15 år och äldre, som statistiken
              bygger på.
            </seg>
            <seg n="fef742c6">
              Centrum för socialvetenskaplig alkohol- och drogforskning, Sorad,
              vid Helsingforss universitet har gjort en preliminär skattning
              av alkoholkonsumtionen i landet under tredje kvartalet 2008 samt
              den senaste tolvmånadersperioden och då fått fram att totalkonsumtionen
              nu är ca 9,6 liter alkohol. Det är mycket glädjande om den trenden
              fortsätter. Jag väljer att lita på dessa siffror. Men vi ska komma
              ihåg att det fortfarande är långt kvar till konsumtionssiffrorna
              i början av 1990-talet.
            </seg>
            <seg n="eb59cff7">
              Det senaste decenniets ökade alkoholintag har självklart påverkats
              av prissänkningar på öl och vin, introduktion av nya dryckestyper
              och förpackningar, utökade öppettider på Systembolaget och en
              ökning av antalet restauranger med tillstånd för alkohol. Kommunerna
              delar frikostigt ut tillfälliga serveringstillstånd i samband
              med exempelvis festivaler. Vänsterpartiet anser att tillståndshanteringen
              för servering av alkohol inte fungerar tillfredsställande i dag.
              Folkhälsoaspekterna försvinner helt i hanteringen.
            </seg>
            <seg n="a7a2a2f3">
              Herr talman! Jag inledde med att beskriva utskottets enighet
              i betänkandet. Jag vill ändå kort påpeka att många av de 140 motionsyrkanden
              som behandlas i betänkandet visar på helt olika inriktningar.
              Alla yrkanden har heller inte kommit ens i närheten av en hälsokonsekvensanalys
              innan de lämnats in. När det gäller motionerna om att legalisera
              hembränning har jag svårt att ta dem på allvar; det kanske inte
              heller har varit meningen.
            </seg>
            <seg n="9c5e4bc0">
              Många av yrkandena handlar om alkohollagen och avstyrks med hänvisning
              till den pågående utredningen. Vi nöjer oss med detta nu, men
              i vårt särskilda yttrande skriver vi, med tanke på våra förslag,
              att vi har för avsikt att följa frågorna och förbehåller oss rätten
              att återkomma.
            </seg>
            <seg n="93645cef">
              Alkoholfrågorna behöver debatteras ofta, inte bara i riksdagen
              utan överallt i samhället. Jag tycker att det till exempel är
              väldigt bra att för andra året i rad nykterhetsrörelserna initierade
              kampanjen Vit jul. Kampanjens mål är att lyfta fram barnens situation
              och behov i förhållande till vuxnas alkoholkonsumtion speciellt
              kring julhelgen, vilket också berörts tidigare i debatten. Syftet
              med kampanjen är att få fler vuxna att avstå från alkohol under
              julhelgen och genomföra alkoholfria aktiviteter med barn och unga.
              Det är bra med sådana kampanjer.
            </seg>
            <seg n="b127e2ed">
              Jag tycker också att medierna den senaste tiden på ett bra sätt
              beskrivit problematiken med alkohol. Som jag förstår kommer SVT
              under våren att sända en dokumentärserie om alkoholism. Målet
              med programmet är att fler ska börja våga prata om sina erfarenheter
              och att få fler att förstå farorna med alkoholmissbruk. Vi politiker
              kan bidra genom att i enighet även fortsättningsvis behålla målsättningen
              att begränsa alkoholens skadeverkningar och verka för att minska
              den totala alkoholkonsumtionen.
            </seg>
          </u>
          <note n="4231ab95">
            Herr talman! Jag vill avsluta med att yrka bifall till utskottets
            förslag i betänkandet.
          </note>
          <note n="09c355bf">
            I detta anförande instämde Egon Frid (v).
          </note>
          <note type="speaker" n="ddf49888">
            Anf. 12 JAN LINDHOLM (mp):
          </note>
          <u who="jan_lindholm_ff5f4c" xml:id="i-e224a3c27ef48423-0" n="de90c8c8">
            <seg n="44c6d03e">
              Herr talman! Socialutskottets betänkande om alkoholfrågor behandlar
              ett stort antal motioner och ett ännu större antal yrkanden från
              den allmänna motionstiden 2007 och 2008 plus ytterligare någon
              motion. Man kan tycka att med tanke på den stora mängden yrkanden
              borde betänkandet vara mer omfångsrikt än vad det är, men många
              av yrkandena är snarlika.
            </seg>
            <seg n="3f697d0d">
              Också det faktum att utskottet har lyckats enas om många formuleringar
              så att oppositionen har bestämt sig för att inte yrka bifall till
              sina motioner med reservationer har bidragit till att betänkandet
              har blivit ganska tunt. Som exempel vill jag nämna Miljöpartiets
              krav på kraftfulla insatser för att minska alkoholens skadeverkningar,
              Miljöpartiets krav på en uppföljning av de samhällsekonomiska
              effekterna av alkoholkonsumtionen liksom kravet på mer förebyggande
              arbete och kravet på att lyfta fram frivilligorganisationernas
              insatser.
            </seg>
            <seg n="5b1b409f">
              Man har i utskottet enats om att säga att det är saker som ligger
              i linje med den politik som förs. Därmed anser man att motionerna
              som tar upp de här frågorna delvis är tillgodosedda. Det bidrar
              naturligtvis till att det är svårt för oss att reservera oss till
              förmån för våra motioner. Vi tycker att det är positivt när vi
              får ett stöd för våra krav.
            </seg>
            <seg n="9e3ad36b">
              Att utskottet också delar Miljöpartiets syn på Systembolagets
              roll kom för oss i alla fall lite grann som en överraskning, men
              det tar vi naturligtvis tacksamt emot. Självklart har vi ingen
              anledning att reservera oss heller i den frågan. Vi hoppas att
              signalerna är tydliga nu till den pågående utredningen om vad
              som gäller för Systembolagets framtid.
            </seg>
            <seg n="eff56632">
              Att utskottsmajoriteten avstyrker ett stort antal motioner med
              hänvisning till den pågående översynen av alkohollagen är inte
              oväntat på något sätt. Vi kunde ha valt att reservera oss till
              förmån för en del av motionerna i det paketet, men vi har gjort
              den bedömningen att framgångarna i de inledande delarna som jag
              har nämnt är så pass viktiga att vi inte vill äventyra det genom
              att ta strid i övriga frågor.
            </seg>
            <seg n="6e4b395d">
              Vi tycker att betänkandet är en bra kompromiss och att det signalerar
              att den moderatledda högerkartellen har förstått vikten av breda
              majoriteter inom de alkoholpolitiska frågorna. Självklart hade
              vi gärna velat se ytterligare signaler från utskottets sida till
              den pågående översynen av alkohollagen. Vi kommer ändå att återkomma
              i frågor om vi anser att resultatet av den och den därpå följande
              propositionen, som vi antar kommer, inte skulle vara tillfredsställande.
            </seg>
            <seg n="5b7c882f">
              I betänkandet slås ett stort antal motioner ihop i klump och
              avstyrks med det som kallas för en förenklad behandling. Det är
              frågor där avstyrkan motiveras med att de, som tidigare har nämnts
              här från talarstolen, delvis är sådana som har behandlats tidigare
              men också sådana där man anser att riksdagen inte har beslutanderätten,
              att det inte ligger inom det som kallas för riksdagens kompetensområde.
            </seg>
            <seg n="2810b0af">
              Där har vi väl delvis lite olika åsikter. Vi tycker att i många
              frågor kan riksdagen uttala en uppfattning om en inriktning även
              om det ligger på kommunerna att verkställa.
            </seg>
            <seg n="a4229e4e">
              Även här har vi avstått från att reservera oss. Där har vi i
              stället skrivit två särskilda yttranden.
            </seg>
            <seg n="3eec53d9">
              Jag vill, herr talman, innan jag kommenterar det här rikta mig
              till alla våra sympatisörer och alla dem som arbetar med alkoholfrågor.
              Jag vill säga att det här sättet att hantera betänkandet, att
              vi har avstått från att reservera oss till förmån för många frågor,
              inte alls betyder att vi på något sätt avser att tona ned vårt
              arbete. Det innebär inte några förändringar i våra ståndpunkter
              om vikten av att fortsätta att arbeta för att minska de medicinska
              och sociala skadeverkningarna av alkoholkonsumtionen.
            </seg>
            <seg n="f5a77f4d">
              Jag bor i samma kommun som utskottets ordförande. Vi åker på
              samma tåg. Det är lite synd att han inte är här. Men jag har uppfattat
              att viljan har varit stark från socialutskottets ordförandes sida.
              Den har vi tyckt har varit väldigt bra. Vi tycker att det har
              inneburit att det här betänkandet ändå är en framgång för den
              restriktiva svenska modellen på alkoholpolitikens område.
            </seg>
            <seg n="e3f1abc5">
              Vi har nämligen känt en rätt stor oro för att den moderatledda
              högerkartellen skulle ändra på den politiken och öppna upp för
              betydligt ökad tillgänglighet till alkohol. Därför är det väldigt
              tillfredsställande att den svenska modellen i alla fall ligger
              fast i utskottet, även om vi från Jan R Anderssons sida, Moderaternas
              företrädare, ändå kunde spåra signaler om förändringar av den
              restriktiva modellen. Men vi hoppas att det är utskottets samlade
              bedömning som gäller.
            </seg>
            <seg n="3708752d">
              Vi är också mycket tacksamma för den tydliga inställningen när
              det gäller Systembolagets roll. När man är i opposition tolkar
              man det lätt som en framgång varje gång som den nya majoriteten
              väljer att behålla den tidigare förda politiken. Så jag vill tacka
              för det.
            </seg>
            <seg n="edef006f">
              Herr talman! Även om majoriteten väljer att avstyrka våra motioner
              hoppas vi självklart att den pågående översynen av alkohollagen
              ska gå oss till mötes i rätt många delar. Till exempel det faktum
              att kontrollen av åldersgränserna vid köp av folköl i butiker
              fungerar så pass dåligt borde rimligen leda till någon form av
              åtgärd.
            </seg>
            <seg n="71ef4250">
              Vi skriver i vår reservation 3 i betänkandet att det är rimligt
              att man utvecklar sanktionsmöjligheter när bristerna är uppenbara.
              Vi tycker till exempel att det är rimligt att försäljning borde
              ske under tillstånd som kan dras in om det inte sköts på rätt
              sätt.
            </seg>
            <seg n="f7a820c6">
              Herr talman! Vi har även två motioner i betänkandet som tar upp
              diskrimineringsfrågor inom krogmiljön och motioner som tar upp
              varningstexter på alkoholförpackningar. Vi menar att introduktionen
              av lådviner har gjort den här frågan ännu viktigare och hoppas
              att utredningen tittar på det.
            </seg>
            <seg n="aaf56d66">
              Vi står nu inför svåra ekonomiska tider. Det mesta pekar i alla
              fall på det. Tyvärr brukar det vara så att det innebär ökad konsumtion
              av alkohol. Statistiken den senare tiden omspänner en period när
              vi har haft högkonjunktur, så det kanske ändå är en erfarenhet
              och kunskap som stämmer. Vi får väl hoppas att det inte är så,
              men risken är stor.
            </seg>
            <seg n="b0e203bc">
              Vi vet att vuxna far illa av arbetslöshet och känslan av att
              inte behövas eller inte duga. Det hänger mycket ihop med att vår
              identitet är så knuten till arbetet.
            </seg>
            <seg n="1886bfa7">
              Trots det vet vi att det ändå är barnen som far mest illa när
              alkoholen kommer in i familjerna. Därför är det nödvändigt att
              kommunerna får ökade resurser för att kunna arbeta förebyggande
              och stödja dem som drabbas.
            </seg>
            <seg n="05a01e5f">
              I Miljöpartiet är vi ganska oroliga över att regeringen verkar
              titta så styvnackat på de krav som kommer, de tydliga signaler
              som kommer från Sveriges kommuner och landsting på det här området.
              Kommunernas kostnader för försörjningsstödet ökar ju nu. Det drabbar
              naturligtvis inte Danderyd eller Vellinge, men det drabbar väldigt
              många andra svenska kommuner.
            </seg>
            <seg n="4ac5bf8b">
              Alkoholen förorsakar individerna väldigt stort lidande. Där är
              vi säkert alla överens. Eftersom vi har ett krav på en analys
              av de samhällsekonomiska kostnaderna kanske vi inte är lika överens
              där. Men de är också stora. Man ska inte glömma de stora kostnader
              som ligger i de inkomster som försvinner när människor hamnar
              utanför arbetsmarknaden på grund av alkohol.
            </seg>
            <seg n="2455355b">
              Ett sätt för samhället att möta den växande arbetslösheten är
              att flytta fram investeringar i infrastruktur. Sådana signaler
              kommer från många regeringar nu i den globala lågkonjunktur vi
              ser framför oss, och då vill jag naturligtvis slå ett särskilt
              slag för en tidigareläggning av dubbelspåret mellan Falun och
              Borlänge. Det är ett exempel på en investering som har dubbla
              positiva effekter även i de här sammanhangen. Dels underlättar
              det för basnäringarna att transportera ut sina varor till den
              världsmarknad där dessa industrisektorer fortfarande faktiskt
              är konkurrenskraftiga trots den ekonomiska krisen, dels drar det
              i sin tur in exportintäkter och håller uppe sysselsättningen,
              vilket gör att vi får ett skatteunderlag som gör att vi kan fortsätta
              att arbeta förebyggande. Det är alltså en del av finansieringen
              av välfärden som vi måste värna om.
            </seg>
            <seg n="3d829272">
              Även den typen av tänkande att satsa på infrastruktur är alltså
              ett bra sätt att jobba förebyggande med de sociala frågorna och
              även alkoholpolitiken. Jobben är väldigt viktiga i vår kultur
              för vår identitet och för alla människors självkänsla.
            </seg>
            <seg n="1379275c">
              Fru talman! Med detta tackar jag för mig och yrkar bifall till
              förslaget i betänkandet!
            </seg>
          </u>
          <note type="speaker" n="7dc9cb23">
            Anf. 13 EGON FRID (v):
          </note>
          <u who="egon_frid_c86215" xml:id="i-d72d43e18bdc3db3-0" n="3e18ef25">
            <seg n="e8a0c0d6">
              Herr talman! För att fortsätta på Jan Lindholms spår tycker vi
              i Vänsterpartiet att det är oerhört viktigt att vi har ett spår
              i alkoholpolitiken och inte det dubbelspår som jag tycker att
              man kan skönja när man dels tar del av betänkandet kring alkoholfrågor,
              dels hör majoritetens företrädare Jan R Andersson företräda om
              det nu är Moderaternas eller regeringens syn i alkoholfrågor.
              Det är denna spänning i alkoholfrågan och i alkoholpolitiken som
              jag tycker är slående att ta del av.
            </seg>
            <seg n="490bb32c">
              Vänsterpartiet instämmer mycket i den tydliga förklaring för
              att stå upp för en restriktiv alkoholpolitik och för en totalkonsumtionsmodell
              som betänkandet, med en enighet i socialutskottet, i sig ger uttryck
              för och som också Christer Engelhardt från Socialdemokraterna
              framförde i sitt anförande.
            </seg>
            <seg n="ecb0abd2">
              Vänsterpartiet tycker att det skulle vara lika viktigt att majoriteten
              och regeringsföreträdarna till hundra procent stod upp för totalkonsumtionsmodellen
              och den restriktiva alkoholpolitiken och att de hade tilltro till
              de offentliga uppgifter som belägger att den svenska totalkonsumtionsmodellen
              genom den restriktiva alkoholpolitik som socialutskottet ger uttryck
              för genom det här betänkandet har stöd genom de åtgärder som den
              svenska alkoholpolitiken faktiskt grundar sig på.
            </seg>
            <seg n="7e6b8ecf">
              Jag är den första att instämma i den problembild som Jan R Andersson
              samtidigt beskriver. Vi har enorma sociala problem, vi har den
              kriminella verksamhet som finns inom alkoholhanteringen, till
              exempel inom den illegala hanteringen och den stora smugglingen
              av alkohol. Samtidigt tycker jag att det är på sin plats, när
              den enighet som finns också understryker att vi tror på den politik
              som vi är med och formar i riksdagen, att regeringsföreträdarna
              till fullo står för och tror på att denna enighet i alkoholfrågor
              är oerhört viktig för en fortsatt restriktiv alkoholpolitik. Den
              ska fortsätta att stå som modell för sänkt alkoholkonsumtion,
              sänkt totalkonsumtion, mindre alkoholrelaterade skador och en
              förebild för hur vi vill påverka andra länders alkoholpolitik
              och alkoholhantering. Det ska i sin tur vara med och påverka i
              positiv riktning för att ta bort de negativa konsekvenser som
              vi drabbas av i Sverige genom en alltför liberal alkoholpolitik
              och alkoholsyn ute i Europa till exempel, och som konkret har
              medfört den 30-procentiga ökningen av alkoholkonsumtionen sedan
              EU-inträdet 1995.
            </seg>
            <seg n="3a5b0918">
              Vi månar om vår lagstiftning här i Sverige, och det ger vi uttryck
              för här i riksdagen genom detta eniga betänkande. Det är oerhört
              viktigt att markera i alkoholpolitiken och alkoholpolitiska frågor.
              Jag vill verkligen vara med och understryka hur viktigt detta
              är.
            </seg>
            <seg n="eb282376">
              Sedan finns det som sagt spänningar i den svenska alkoholpolitiken,
              och det är intressant att läsa en del av de motioner som finns
              i betänkandet som visar på att det finns tankar, idéer, och det
              är ju bra att det finns tankar och idéer, och också exempel på
              hur man vill förändra alkoholpolitiken i alkoholliberal riktning.
              Det är skönt att riksdagen i dag kommer att avslå dessa motioner
              utifrån att vi har sett tillräckligt med liberal hantering av
              alkohol.
            </seg>
            <seg n="a84e7a51">
              En av de frågor Vänsterpartiet och jag själv har varit med och
              motionerat om är just en översyn av alkohollagen. Det är en oerhört
              viktig symbolfråga för vilken typ av alkoholpolitik vi ska ha
              i Sverige, om vi ska kunna stå upp för den restriktiva alkoholpolitiken,
              att vi ska minska tillgängligheten, att vi ska värna folkhälsan,
              att vi ska värna skyddet för våra unga i Sverige mot att i för
              tidiga åldrar och på ett för enkelt sätt komma i kontakt med alkohol,
              utifrån vad vi vet om alkoholens skadeverkningar.
            </seg>
            <seg n="2c53f3cc">
              Här tycker jag att alkohollagen är en symbolfråga kring spänningen
              i svensk alkoholpolitik mellan hur stor näringspolitik det ska
              vara och hur stor alkoholpolitik det ska vara. I idéerna om gårdsförsäljning
              ser vi exempel på en ytterligare spänning i alkoholpolitiken,
              vilket i sig kanske betonar regeringens missriktade ambition med
              en näringsverksamhet som i så fall leder till en ökad tillgänglighet.
              Vi vet att ökad tillgänglighet leder till ökade alkoholskador.
            </seg>
            <seg n="a5ee2157">
              Alkohollagen är också viktig för krogmiljöerna. Den ökade tillgänglighet
              som generösa öppethållanden och serveringstillstånd, dålig uppföljning
              av givna alkoholtillstånd har medfört negativa konsekvenser. Den
              kriminella verksamheten frodas i krogmiljöerna och leder till
              skador.
            </seg>
            <seg n="d6821a98">
              De här symbolfrågorna är oerhört viktiga för oss som beslutsfattare
              och lagstiftare att ta på allvar för att kunna göra förändringar
              i positiv riktning. Den översyn av alkohollagen som Alkohollagsutredningen
              håller på med är ett oerhört viktigt arbete och spännande för
              den fortsatta inriktningen och trovärdigheten i den svenska alkoholpolitiken.
            </seg>
            <seg n="64170237">
              Det som gränsar till och är en oerhört viktig del av den svenska
              alkoholpolitiken är också graden av folkhälsopolitik, hur vi med
              förebyggande insatser faktiskt arbetar för en bra folkhälsa. Här
              vill jag betona kommunikationen mellan vilka beslut som fattas
              här i riksdagen och vilka beslut som fattas i landstingen och
              kommunerna, men också de resurser som ställs till förfogande för
              att det ska kunna ske ett bra förebyggande arbete ute i landet.
              Här håller jag med tidigare talare samtidigt som vi har olika
              linjer i dag, som vi kan se.
            </seg>
            <seg n="7a9dde9b">
              Vi har just nu en positiv trend i en sänkt alkoholkonsumtion.
              Samtidigt har vi en fortsatt ökning av alkoholskadorna på grund
              av den tidigare uppgången. Därtill vet vi att det förebyggande
              arbetet är jätteviktigt för att minimera kommande problem. I dag
              ser vi besparingar ute i kommuner och landsting på det förebyggande
              arbetet.
            </seg>
            <seg n="89b0ac17">
              Det har varit självklart att varje kommun har haft en folkhälsoplanerare
              och att varje kommun har haft en samordnare för det drogförebyggande
              arbetet. Det är inte lika självklart i dag. Det sker besparingar
              ute i Sveriges kommuner på det förebyggande arbetet.
            </seg>
            <seg n="c4c45151">
              Det här är arbetsgrupper bestående av personer som har oerhört
              viktiga uppgifter för att upprätthålla en god folkhälsa, för att
              förebygga och medverka till att debutåldern kan höjas samt för
              att våra lagar och förordningar kring alkoholpolitiken kan efterlevas
              ute i Sveriges kommuner. Det här är saker vi inte kan blunda för
              och inte får blunda för. Regeringen måste bli tydligare med att
              visa den enighet i alkoholfrågor som socialutskottets betänkande
              ger uttryck för genom att de motioner som föreslår en liberalare
              hantering av alkoholpolitiken i Sverige avstyrks.
            </seg>
            <seg n="b5202e97">
              Ett annat område som också måste ses över är alkoholreklamen
              i alla våra medier. Det är i tv, i krogmiljöer och i det offentliga
              rummet. Det här är ett område som jag verkligen hoppas att Alkohollagsutredningen
              tittar ordentligt på och också föreslår kraftiga och positiva
              förändringar.
            </seg>
            <seg n="4223c63e">
              Med anledning av det jag har sagt yrkar jag bifall till förslagen
              i betänkandet.
            </seg>
          </u>
          <note n="7903c36d">
            I detta anförande instämde Elina Linna (v).
          </note>
          <note type="speaker" n="47ada851">
            Anf. 14 JAN R ANDERSSON (m) replik:
          </note>
          <u who="yvonne_andersson_14c1a7" xml:id="i-6b4512228740e81a-3" n="975d3480">
            <seg n="216de9fa">
              Herr talman! Det ska kanske vänta till sist anmälda talare innan
              debatten kommer i gång, men bättre sent än aldrig. Jag tycker
              att alkoholfrågan, en fråga som traditionellt har varit en av
              de mest omdebatterade i riksdagen, i dag kanske inte får riktigt
              samma ljus som frågan förtjänar.
            </seg>
            <seg n="d6256e60">
              Jag tycker också att det i debatten förekommer en hel del förenklingar
              som kanske inte ger frågan den uppmärksamhet som den förtjänar.
              I någon mening skulle jag vilja säga att Egon Frid gör sig skyldig
              till detta. När jag lyssnar på Egon Frid hör jag att han pratar
              väldigt mycket om den totala konsumtionen. Jag vet inte hur många
              gånger totalkonsumtionsmodellen nämndes. Det är gott så. Det kan
              vara en politisk linje som jag respekterar, men jag tror ändock
              att det många gånger är att göra frågan väldigt enkel, på samma
              sätt som Vänsterpartiet debatterar att ett utträde ur EU skulle
              lösa många av våra problem. I den frågan står man också väldigt
              ensam.
            </seg>
            <seg n="9186228e">
              Det är också väldigt lätt, och jag får intrycket att det görs
              ibland i debatten, att hänvisa till hur det har varit, hur det
              var på 90-talet, till och med hur det var på 80-talet. Men i debatten
              om hur vår framtida alkoholpolitik ska se ut kan vi inte bara
              titta bakåt. Vi kan inte utgå från hur det en gång har varit när
              vi ska forma en politik inför framtiden.
            </seg>
            <seg n="a466f427">
              Den ena frågan som jag vill ställa gäller åtgärder som inte bara
              handlar om totalkonsumtionsmodellen, det vill säga det som handlar
              om att minska ett skadligt dryckesbeteende, där inte speciellt
              mycket nämns.
            </seg>
            <seg n="0cc81850">
              Den andra frågan, som jag tog upp i mitt anförande, handlar om
              hur verkligheten ser ut. Sorad har indikerat att konsumtionen
              av illegalt införd och resandeinförd sprit minskar. Men mycket
              pekar på att dessa siffror är osäkra. Därför är min fråga till
              Egon Frid om han anser att vi behöver mer och bättre information
              om hur den illegala införseln och resandeinförseln till Sverige
              ser ut.
            </seg>
          </u>
          <note type="speaker" n="5aa1c0ca">
            Anf. 15 EGON FRID (v) replik:
          </note>
          <u who="egon_frid_c86215" xml:id="i-d72d43e18bdc3db3-1" n="3e18ef25">
            <seg n="fabb86d3">
              Herr talman! För att börja med Jan R Anderssons senaste fråga
              vill jag som ordförande i riksdagens nykterhetsgrupp poängtera,
              och det har jag framfört i flera olika sammanhang, att jag tycker
              att det är oerhört viktigt att vi har en bra och trovärdig statistik
              över den totala konsumtionen av alkohol i Sverige. Det är inte
              det vi ska träta om, om vi ska tro på Sorad, som jag gör, som
              ändå har en som jag tycker stark officiell statistik över den
              svenska totalkonsumtionen eller, som Jan R ofta gör, hänvisa till
              sprit- och vinleverantörerna eller till bryggeriernas statistik.
              Den är inte lika trovärdig, tycker jag. Vi har också Systembolaget,
              som har en statlig uppgift att slå vakt om detaljhandelsmonopolet
              men också naturligtvis ska arbeta för en sänkt totalkonsumtion.
              Man ska också ha en tillförlitlig statistik.
            </seg>
            <seg n="b25599d6">
              Jag tycker faktiskt att det är en berättigad kritik av regeringsföreträdaren
              här i debatten, som Jan R Andersson är, att han inte ens har tilltro
              till den officiella statistiken. Totalkonsumtionsmodellen, den
              svenska restriktiva alkoholpolitiken, bidrar till en sänkt alkoholkonsumtion,
              och det finns belagt med officiell statistik.
            </seg>
            <seg n="2358b5a6">
              Jan R nämnde att jag förenklar debatten. Jag tycker att Jan R
              förenklar debatten när du som regeringsföreträdare i ditt inledningsanförande
              faktiskt går i opposition mot den enighet kring den svenska alkoholpolitiken
              som socialutskottet står bakom.
            </seg>
          </u>
          <note type="speaker" n="20485b08">
            Anf. 16 JAN R ANDERSSON (m) replik:
          </note>
          <u who="yvonne_andersson_14c1a7" xml:id="i-6b4512228740e81a-4" n="975d3480">
            <seg n="990b1d57">
              Herr talman! Det jag sade i mitt anförande, om det behöver förtydligas,
              var att det finns indikatorer som visar på att Sorads siffror
              inte ger hela bilden. Som jag noterade det instämde Egon Frid
              i att det kan behövas bättre information för att fatta de beslut
              som vi gör i denna kammare. Så långt tycker jag att det är gott.
              Jag tycker att det är bra att vi kan få en enighet om att vi kan
              behöva en bättre bild av hur dagens situation ser ut.
            </seg>
            <seg n="bb74724a">
              Det jag tog upp i min andra fråga var det andra målet i alkoholpolitiken,
              det vill säga hur vi kan minska det skadliga dryckesbeteendet.
              Det är där någonstans jag tror att vi har en koppling gentemot
              framtiden. Vi har en totalkonsumtionsmodell som möjligen har fungerat
              väl i många år då Sverige har varit ett mycket homogent samhälle.
              Nu ser vi att modellen fungerar sämre och sämre då vi inte är
              samma land som vi var på 70-talet, på 50-talet eller ännu längre
              tillbaka. Därför behöver vi blicka ut och hitta nya lösningar
              som kan fungera efter det att totalkonsumtionsmodellen har tjänat
              ut.
            </seg>
            <seg n="aa585792">
              Det är där jag menar att man förenklar debatten om man stänger
              gränser, inför mer förbud samtidigt som vi vet att det finns tillgång
              till alkohol. Därför måste vi jobba på båda planhalvorna. Vi måste
              ha en restriktiv alkoholpolitik som gör det svårt för unga människor
              att få tillgång till alkohol, men vi måste också lära unga människor
              och andra att man faktiskt kan skada sig väldigt allvarligt vid
              bruk av alkohol. Om man bara tittar på totalkonsumtionen och säger
              att här finns den enda lösningen, att varje centiliter alkohol
              som konsumeras är samhällsskadlig tror jag att man kan skapa en
              politik som går emot befolkningen snarare än blir ett skydd för
              befolkningen.
            </seg>
          </u>
          <note type="speaker" n="efc6cdef">
            Anf. 17 EGON FRID (v) replik:
          </note>
          <u who="egon_frid_c86215" xml:id="i-d72d43e18bdc3db3-2" n="3e18ef25">
            <seg n="a4bd4dfa">
              Herr talman! Det handlar också om att Jan R Andersson behöver
              se tydligare på vad totalkonsumtionsmodellen betyder. Den står
              för att en ökad konsumtion i sig leder till fler alkoholskador.
              Det är fråga om kommunikationen mellan den totala konsumtionen
              i ett land och hur mycket sociala konsekvenser det blir samt hur
              många alkoholrelaterade skador och kostnader i övrigt i arbetslivet
              som är alkoholrelaterade. Det är fråga om kommunikationen mellan
              den totala konsumtionen och de negativa konsekvenser som den totala
              konsumtionen för med sig.
            </seg>
            <seg n="7dfea761">
              Varje liten ökning av totalkonsumtionen kan avläsas som ökade
              negativa konsekvenser i arbetslivet, sociala konsekvenser, alkoholskador
              och negativa problem inom familjen relaterade till alkohol, det
              vill säga de barn som drabbas av alkoholmiljöer. Det är så oerhört
              viktigt att se kopplingen. Jag menar att den finns belagd i den
              officiella statistiken. Jag tycker att statistiken egentligen
              är tillräckligt bra, men jag ger Jan R rätt i att om vi är tveksamma
              till den är jag positiv till att regeringen medverkar till att
              vi får en officiell alkoholkonsumtionsstatistik som även Jan R
              kan bekänna sig till, så att vi inte behöver stå och träta om
              den.
            </seg>
            <seg n="6b339f33">
              Jag står inte här och moraliserar över hur människor använder
              alkohol. Jag står inte här och ropar på ensidigt fler förbud och
              att stänga våra gränser. Jag tror inte att det löser alla våra
              problem. Men vi ska ha rätt att här i Sverige upprätthålla vår
              egen lagstiftning, tillämpa vår egen lagstiftning och genomföra
              våra ambitioner att sänka totalkonsumtionen.
            </seg>
          </u>
          <note type="speaker" n="350c2e89">
            Anf. 18 BARBRO WESTERHOLM (fp):
          </note>
          <u who="barbro_westerholm_364eaf" xml:id="i-33fd56d939089412-0" n="8f22a652">
            <seg n="49bb6b6c">
              Herr talman! Först vill jag från allianssidan tacka Lars-Ivar
              Ericson för den här tiden. Du har representerat klokskap och kunskap
              och spritt trevnad omkring dig. Tack för det.
            </seg>
            <seg n="a3b8a13e">
              Sedan övergår jag till betänkandet. Det känns bra att vi har
              en enighet i riksdagen om den restriktiva alkoholpolitiken. Det
              är viktigt i Sverige, men det är också viktigt för EU. Jag är
              glad över att Sverige under ordförandeskapet kommer att rikta
              strålkastarljuset på alkoholen den 21 och 22 september då det
              blir en EU-konferens här.
            </seg>
            <seg n="d94ab63d">
              Jag kommer att ta upp en enda fråga. Det är i min egenskap av
              talesman i äldrefrågor för Folkpartiet. Frågan tas upp på s. 13
              i det andra täta stycket, sista meningen: Att det alkoholförebyggande
              arbetet inriktas på kvinnor, och då även äldre kvinnor, är viktigt
              då den alkoholrelaterade sjukligheten har ökat bland äldre kvinnor.
            </seg>
            <seg n="6fb01513">
              Det här är en referens till utskottets betänkande för två år
              sedan och till en motion som Rosita Runegrund väckte. Rosita Runegrund
              sitter här i kammaren. Sedan det här skrevs visar statistiken
              att dödligheten i skrumplever bland äldre kvinnor ökar och att
              den alkoholrelaterade sjukligheten ökar. Det har kommit en studie
              av Agneta Grimby som rör över tusen änkor i Göteborgsområdet.
              Det har visat sig att en tredjedel av änkorna har tagit till alkohol
              för att döva sorgen och saknaden efter den bortgångne maken.
            </seg>
            <seg n="f2a5eecc">
              Det här är signaler som vi måste ta på allvar. Vi möter nu en
              ny generation äldre och äldre kvinnor med helt andra umgängesvanor
              med alkohol. Det här har tagits upp av Nordiskt center för alkohol-
              och drogforskning. Man har gått igenom vilken forskning som finns,
              och man har konstaterat att den är diffus. Intresset för att forska
              om äldres alkohol-, drog- och läkemedelsvanor är svagt. Det är
              moraliskt laddat att gå in på det området, och det kommer i skymundan.
              NAD, som namnet förkortas, har lyft fram att vi här måste skärpa
              oss och så tidigt som möjligt upptäcka vilka förebyggande insatser
              som ska göras just för äldregruppen. Det kan vara helt andra saker
              än vad det är för yngre.
            </seg>
            <seg n="72288caf">
              Jag vill med det här inlägget lyfta fram den här delfrågan i
              ett mycket större alkoholpolitiskt sammanhang. Den har kommit
              i skymundan. Slutligen yrkar jag bifall till förslaget i betänkandet.
            </seg>
          </u>
          <note n="878fe8d3">
            I detta anförande instämde Gunnar Andrén och Tobias Krantz (båda
            fp).
          </note>
          <note n="fb4c6b3d">
            Överläggningen var härmed avslutad.
          </note>
          <note n="0dd1aa56">
            5 § Namnlagen
          </note>
          <note n="d819e3f5">
            Föredrogs
          </note>
          <note type="speaker" n="cd101268">
            Anf. 19 FREDRIK LUNDH (s):
          </note>
          <u who="fredrik_lundh_132f0c" xml:id="i-edcb960d5fb4d5d9-0" n="6ff8989e" next="i-135ff969ab7eb7f6-0">
            <seg n="5b7ea9bd">
              Herr talman! Vi har nu kommit till civilutskottets betänkanden
              som i dag ska debatteras här i kammaren.
            </seg>
          </u>
          <note n="bd171fbf">
            Först ut är namnlagen och betänkandet CU12 där jag vill börja
            med att yrka bifall till reservationen 1 avseende ändringar i
            namnlagen.
          </note>
          <u who="fredrik_lundh_132f0c" xml:id="i-135ff969ab7eb7f6-0" n="6ff8989e" prev="i-edcb960d5fb4d5d9-0">
            <seg n="b3a6714e">
              Namnlagen är en fråga som berör, upprör och engagerar människor
              i betydligt större utsträckning än vad man kan tro vid första
              anblicken. Dagens lagstiftning är 25 år och styr våra förnamn,
              mellannamn och efternamn. Den styr vad föräldrar får döpa sina
              barn till, hur man får byta namn, lägga till namn och hur makar
              ingår namngemenskap. Namnlagen avgör möjligheten till dubbelnamn,
              nya namn, könsneutrala namn och utländska namn. Tyvärr kan vi
              dock konstatera att namnlagen i dag är alltför begränsad i vad
              den tillåter och många gånger rent av omodern.
            </seg>
            <seg n="382c2f04">
              Herr talman! Jag ska ta två exempel från vardagen och utgå från
              min vän Jan-Olov och mig själv.
            </seg>
            <seg n="4a22e89c">
              Jan-Olov Ågren bor i Luleå och är transvestit. Han är också känd
              som Madeleine såväl i privatlivet, på jobbet som i samhället i
              stort. Han vill lägga till namnet Madeleine, men det verkar falla
              på att det kan väcka anstöt eller skapa obehag att en vuxen man
              också heter Madeleine. Jan-Olov får heta Kim men inte Madeleine.
            </seg>
            <seg n="26b2f4ae">
              Själv har jag friat till min sambo, har barn och skulle gärna
              dela såväl mitt som min sambos efternamn inom vår familj. Men
              jag hindras eftersom lagen säger att man bara kan ha ett efternamn.
              Tar vi namnet Sammeli får jag själv däremot ta Lundh som mellannamn.
              Jag får heta Fredrik Lundh Sammeli men inte Fredrik Sammeli Lundh.
            </seg>
            <seg n="721601e1">
              Herr talman! Listan på exempel kan göras betydligt längre, men
              den ger en likartad bild. Den nuvarande namnlagen behöver förändras.
              Den grundar sig på ett föråldrat synsätt på namnets betydelse
              såväl ur familjerättslig synpunkt som ur värderingsmässig synpunkt.
            </seg>
            <seg n="a7807ce1">
              Det är dags för en ordentlig modernisering av den svenska namnlagen.
              Frågan bör utredas i syfte att ge utökad rätt för medborgaren
              att själv få bestämma sitt eget och sina barns namn.
            </seg>
            <seg n="10c373d3">
              Om detta är vi nästan alla överens om. Dagens namnlag lever inte
              upp till dagens behov. Dagens namnlag är omodern och behöver moderniseras.
              Dagens namnlag ligger i knät på den moderatstyrda regeringen,
              och precis som på många andra områden händer väldigt lite.
            </seg>
            <seg n="03fe0270">
              Herr talman! Man kan säga mycket, men jag ska hålla mig rätt
              kort. Detta är en fråga där det sedan länge finns ett uppdrag
              från riksdagen till regeringen att agera, att leverera och att
              komma till skott. Arbetet påbörjades redan av vår socialdemokratiska
              regering men måste nu slutföras av den moderatstyrda regeringen
              så att utredningen kommer till stånd och får en mycket bred ingång.
            </seg>
            <seg n="3a12200c">
              Vi är överens och kommer ändå ingen vart. Låt oss tillsammans
              se: Vad är problemen? Hur skulle de kunna lösas? Vad behöver göras?
              Det skulle vara betydligt mer utvecklande att kunna få lägga kraft
              och fokus på att debattera de frågor vi kanske inte är överens
              om den dag utredningen är klar än att, som nu, år ut och år in
              debattera en utrednings tillsättande.
            </seg>
            <seg n="633d3319">
              Den här lagstiftningen behöver moderniseras, och jag hoppas att
              det sker snarast.
            </seg>
          </u>
          <note type="speaker" n="20853f80">
            Anf. 20 LISELOTTE OLSSON (v):
          </note>
          <u who="liselotte_olsson_703108" xml:id="i-6e3c06a324403dd6-0" n="4a36fc14">
            <seg n="082af89e">
              Herr talman! Tänk om jag kunde få börja mitt anförande med att
              säga tredje gången gillt! Jag stod nämligen här både 2007 och
              2008 och debatterade namnlagen och behovet av både översyn och
              förändring av den föråldrade lag vi har. Men lika lite gehör som
              jag fick då antar jag att jag får i dag.
            </seg>
            <seg n="fe9d8e16">
              Jag tror att vi alla här inne kan vara överens om att namnet
              är en viktig del av varje människas identitet. Jag hade en interpellationsdebatt
              i förra veckan, och ministern envisades med att kalla mig Lisbet.
              Jag kan säga att det kändes väldigt konstigt och inte alls som
              jag.
            </seg>
            <seg n="778cb9d1">
              Tänk då på den person som upplever sig tillhöra ett annat kön
              än det biologiska, hur smärtsamt det är att tvingas bära ett namn
              som inte stämmer överens med identiteten.
            </seg>
            <seg n="635e9c4e">
              Dagens namnlag är omodern på många sätt, precis som föregående
              talare sade, men det kanske viktigaste att göra någonting åt är
              behandlingen av transsexuella. I dag är det inte möjligt för alla
              att välja ett förnamn som stämmer överens med könsidentiteten.
              Jag håller verkligen med RFSL, som anser att synen på könsbundna
              namn är otidsenlig i vår värld. Om ett namn uppfattas som könsbundet
              är kopplat till kulturella traditioner, och jag ska ge ett exempel.
            </seg>
            <seg n="76b60711">
              Annika är enligt namnregistret könsneutralt, och det betyder
              alltså att en man kan heta det. Men att en man heter Annika är
              väldigt ovanligt i dag, medan det i äldre tider var ganska vanligt
              i Sverige. Det är ett bevis för att kopplingen mellan namn och
              kön är både otidsenlig och normativ.
            </seg>
            <seg n="744e736b">
              Dessutom finns det i dag flera namn som anses vara både kvinnliga
              och manliga men som fungerar lika bra på båda könen. Ta till exempel
              Maria, som enligt våra svenska normer är ett kvinnligt förnamn
              medan det enligt andra kulturella normer är helt okej att en man
              heter Jesus-Maria.
            </seg>
            <seg n="08d965f7">
              Det är dags att vi får en namnlag som passar den mångfald som
              finns i dagens samhälle.
            </seg>
            <seg n="baee4b4a">
              I dag uppmanas vi att välja allt: Vi ska välja dagis till våra
              barn, vilken skola de ska gå i, vilket telefonbolag vi ska använda,
              hur våra pensionspengar ska placeras och så vidare. Men jag får
              inte välja vad jag ska heta. Vad tror ni på borgarsidan skulle
              hända om den möjligheten fanns? Tror ni att människor skulle springa
              och byta namn kors och tvärs, huller om buller? Tror ni att det
              skulle skapas någon sorts oordning i samhället? Nej, det tror
              jag verkligen inte. Jag antar att de flesta är överens om det.
              Vi identifierar oss med det namn vi fick som nyfödda och är nöjda
              med det namnet. Men för de människor som upplever sig finnas i
              fel kön skulle möjligheten att fritt få välja namn betyda oändligt
              mycket. I dag är det endast de transsexuella som kan uppvisa läkarintyg
              på att de genomgår eller har genomgått en utredning som har denna
              rätt.
            </seg>
            <seg n="3a683b09">
              Jag har tittat lite på de tidigare betänkandena och debatterna
              och har sett att utskottet redan 2005 och 2006 förutsatte att
              frågor om transsexuellas rätt att välja namn skulle behandlas
              inom ramen för översynen av lagen om könstillhörighet. Utredningen
              har varit klar i ganska precis två år, och där fanns ingenting
              av det här med.
            </seg>
            <seg n="198e06a1">
              Sedan dess har vi som velat ha en översyn och en förändring av
              namnlagen i åtskilliga debatter, frågor och interpellationer undrat
              vad som händer. Är det någonting på gång? Och varje gång har vi
              blivit lovade att arbetet är på gång och att något ska hända.
              Likadant är det nu i utskottets ställningstagande. Nu hänvisar
              man till att arbetet på Justitiedepartementet är inriktat på att
              ta fram direktiv till en namnlagsutredning under våren 2009. Jag
              hoppas verkligen att det blir så den här gången. Om det nu är
              så att en översyn och förändring är på gång är det väldigt viktigt
              att ha med problematiken med att det inte är möjligt att få intyg,
              betyg med mera ändrade retroaktivt. Det här är någonting som den
              utredning som jag pratade om tidigare inte hade med det missades
              där.
            </seg>
            <seg n="2f5976dc">
              Jag tror inte att det är svårt för någon av oss här inne att
              föreställa sig alla svårigheter som uppstår för Kalle som förut
              hette Lisa när han ska söka jobb med intyg i sitt gamla namn.
              Är det verkligen rimligt att betyg och andra meriter ska förlora
              sitt värde för den person som ändrat juridiskt kön?
            </seg>
            <seg n="0b50ce69">
              Antalet ansökningar om ändring av könsidentitet ökar, och individers
              problem med handlingar där namnet är felaktigt kommer därför att
              öka. Vi får inte heller glömma bort alla dem som av olika anledningar
              väljer att inte ansöka om medicinsk behandling. Dessa personer
              har, som jag sade tidigare, inte ens rätt att byta namn i dag.
            </seg>
            <seg n="8f479e48">
              Herr talman! Namnlagen bör vara till för att stärka och skydda
              människors rätt till sina namn och inte tvärtom. Livet kan bli
              tillräckligt komplicerat för den som har en annan könsidentitet
              än den som det omgivande samhället erkänner.
            </seg>
            <seg n="638e4be9">
              Därför är det vår uppgift som lagstiftare att skapa möjligheter
              för transsexuella personer att leva ett fullvärdigt liv. Ett steg
              på vägen är att ändra namnlagen. Självklart ska föräldrar inte
              kunna välja namn åt sina barn som är kränkande när barnet växer
              upp, och självklart ska det finnas gränser för vad som kan godkännas
              som namn. Men de frågor som jag har lyft upp här i dag handlar
              inte om det utan om människors rätt till sin egen identitet.
            </seg>
            <seg n="3250ba91">
              Som jag började med hoppas jag verkligen att det här är tredje
              gången gillt och att jag slipper stå här om ett år och återigen
              vädja till er förståelse för den här frågan.
            </seg>
          </u>
          <note n="bf7319bd">
            Jag yrkar bifall till reservationerna 1 och 2.
          </note>
          <note type="speaker" n="e40a8c24">
            Anf. 21 JAN LINDHOLM (mp):
          </note>
          <u who="jan_lindholm_ff5f4c" xml:id="i-89210ae9135fc335-0" n="de90c8c8" next="i-052c73dbdd09b808-0">
            <seg n="aa53a500">
              Herr talman! Jag vill börja med att be om ursäkt för min felaktiga
              benämning av titulaturen i mitt anförande i debatten om det föregående
              betänkandet. Särskilt med tanke på den argumentation jag tänker
              hålla om det här betänkandet kan den felsägningen inte bara ses
              som ett klavertramp utan ses som ett avancerat retoriskt grepp.
            </seg>
            <seg n="8231068c">
              I civilutskottets betänkande om namnlagen behandlas ett antal
              motionsyrkanden som delvis är relativt samstämmiga. Man kan väl
              säga att samtliga på något sätt pockar på behov av en översyn
              av namnlagen. Önskemålet om en sådan översyn är knappast någonting
              nytt. Man kan läsa i betänkandet om det första tillkännagivandet,
              och då antar jag att frågan dessförinnan har behandlats ytterligare
              ett antal gånger längre bak i tiden. Det första tillkännagivandet
              från ett utskott om behovet av en översyn gjordes alltså 2001.
              För dem som lyssnar kan det vara bra att få det tidsperspektivet.
              Det är en fråga som ledamöter i riksdagen och även i utskottet
              väldigt länge har ansett behöver en genomgång och förnyelse.
            </seg>
            <seg n="62bae2f7">
              Den förra regeringen jobbade med frågan. Jag började själv i
              riksdagen år 2004, och det var väl då på hösten som det började
              röra på sig lite grann i den här frågan.
            </seg>
            <seg n="ec94b2b3">
              Den dåvarande regeringen förberedde direktiv för en utredning
              om en översyn av namnlagen. När vi fick regeringsskifte och den
              moderatledda högerkartellen tog över i den rosa syltburken Rosenbad,
              på andra sidan sade man att det skulle bli fart på en hel del
              olika frågor. Man utlovade bland annat ett utredningsdirektiv
              under föregående år. Nu kan vi se att inte heller detta har lyckats.
              Nu utlovar man i stället utredningsdirektiv under våren. Det är
              klart att vi håller tummarna för att det ska bli verklighet.
            </seg>
            <seg n="4315fa32">
              Jag inser, och jag tror att alla förstår, att trots att namnlagen
              låter som något ganska enkelt gömmer detta oerhört många svåra
              frågor. Jag klarar inte av att redogöra för de farhågor som finns
              i min hembygd Dalarna, där gårdsnamn också är inblandade, och
              det är en mycket kontroversiell fråga. Det finns naturligtvis
              många som också är rädda för vad en översyn kan leda till.
            </seg>
            <seg n="d77c6d43">
              Jag tror alltså att det kan komma att ta ett antal år innan vi
              har fått en färdig utredning. Oavsett vilken regering som sitter
              kommer det nog att ta tid innan en regering kommer med en proposition
              till riksdagen. Men trots att jag tror att detta kommer att ta
              lång tid är det självklart att jag som representant för mitt parti,
              Miljöpartiet, står fast vid de förslag och yrkanden som finns
              i våra motioner. Jag gör det genom att yrka bifall till reservation
              1 i betänkandet.
            </seg>
            <seg n="8ec5a1d6">
              Jag tror att det är viktigt att riksdagen hela tiden utövar press
              på regeringen, för detta är en mycket svår fråga som lätt kan
              dras i långbänk. Detta säger jag inte för att jag nu tillhör ett
              oppositionsparti; jag tror att det inte spelar någon roll om man
              tillhör regeringsunderlaget eller inte. Det är väldigt viktigt
              att ledamöterna även från regeringsunderlagets sida försöker blåsa
              på, så att den här frågan dras fram. Det är också lätt att namnlagsfrågan
              blir en fråga som inte får högsta prioritet bland alla de saker
              som ska skötas i ett regeringskansli. Man har ju begränsade resurser
              även där. Detta är något som vi över alla partigränser måste försöka
              jobba på, oavsett majoriteter.
            </seg>
            <seg n="e437534d">
              Jag tänkte inte vara så långrandig i den här debatten, men innan
              jag lämnar talarstolen vill jag säga några ord och peka på att
              enligt min mening känns könsanknytning väldigt ålderdomlig. I
              vårt moderna samhälle, där partnerskapslagen i år förväntas ersättas
              av en könsneutral äktenskapslag jag hoppas verkligen att det blir
              av och där personer har rätt att leva med det kön som de själva
              uppfattar sig ha och faktiskt kan få hjälp av samhället med att
              förtydliga den könsidentitet som de inte från början är fullt
              ut utrustade med, är det svårt att förstå att ett namn skulle
              kunna vara förbehållet ett visst kön. Jag tycker, och jag hoppas
              att det blir så, att det verkligen borde ingå i regeringens utredningsdirektiv
              att föreslå hur namnval kan göras helt könsneutralt.
            </seg>
            <seg n="c70e613c">
              Med denna, för min egen del väldigt korta, argumentation yrkar
              jag bifall till reservation 1 i betänkandet.
            </seg>
          </u>
          <note n="8475143a">
            Anf. 22 INGER RENÉ (m):
          </note>
          <u who="jan_lindholm_ff5f4c" xml:id="i-052c73dbdd09b808-0" n="de90c8c8" prev="i-89210ae9135fc335-0">
            <seg n="0e859c07">
              Herr talman! Sedan 2001 har vi diskuterat namnlagen och funderat
              över vilken regering som har gjort mest och bäst. Det började
              alltså 2001 och inte 2007. Jag tänker inte ge mig in i den leken
              i år. Vi vet alla att lagen är gammal och att den vållar problem.
              Att namnfrågor är viktiga får vi många bevis på, inte minst genom
              mejl och artiklar i tidningarna. Namnet är en stor del av vår
              identitet. Vi blir lätt irriterade om våra namn stavas fel eller
              om någon kallar oss för något som inte stämmer med vårt namn.
            </seg>
            <seg n="c3101ed6">
              Antalet önskemål om förändringar av lagstiftningen ökar varje
              år. Skälen till att man vill ha de här förändringarna blir också
              fler varje år. Det är egentligen inte förvånande.
            </seg>
            <seg n="08fecc56">
              Människor kommer till Sverige från alla de länder, och man bär
              med sig namntraditioner som inte var aktuella när lagen skrevs.
              Jag kan ge ett exempel på hur bekymmersamt det kan vara. Om man
              läser ryska klassiker finner man där att människor i en sådan
              roman har olika namn och olika namnändelser beroende på i vilket
              förhållande de står till den som talar. Det låter förvirrande,
              och jag blir lätt förvirrad, så för egen del skriver jag en liten
              fusklapp och lägger bredvid mig, så att jag kan hålla reda på
              personerna.
            </seg>
            <seg n="8eb691e0">
              Jag ska här nöja mig med att peka på några egendomligheter som
              vi har i dagens lagstiftning i Sverige. Tidigare talare har varit
              inne på det lite grann.
            </seg>
            <seg n="2084f2ba">
              Om två personer inte gifter sig men får barn med varandra kan
              barnet få efternamn från såväl pappan som mamman. Om nu dessa
              två föräldrar går och gifter sig och får ytterligare ett barn,
              så kan det barnet få efternamn från antingen bara pappan eller
              bara mamman. Helsyskon i en familj kan alltså ha olika efternamn,
              precis som föräldrarna kan ha olika efternamn. Det är klart att
              detta måste kännas lätt förvirrande för både barn och vuxna.
            </seg>
            <seg n="0cfc3c76">
              En annan fråga som stundtals väcker protester är att förslag
              om förnamn kan underkännas på vad vi med dagens ögon kan tycka
              vara obegripliga grunder.
            </seg>
            <seg n="11fe201c">
              Den svenska namnlagens förenlighet med EG-rätten har ifrågasatts
              av kommissionen. Där finns det anledning att med tillfredsställelse
              notera att regeringen har utsett en utredare som ska se över och
              lämna förslag till ändringar i den internationellt privaträttsliga
              regleringen av namnfrågor. Den översynen ska vara klar i sommar,
              den 30 juni 2009. Det är, kan man säga, ett litet steg i rätt
              riktning.
            </seg>
            <seg n="7ce1feaa">
              Särskilda problem vållar dagens namnlag för människor som byter
              kön eller för transsexuella och transvestiter. Där inryms också
              frågan om retroaktiva namnbyten. Dessa frågor berördes i Könstillhörighetsutredningen,
              som menade att de rättsliga förutsättningarna för en förändrad
              lagstiftning noggrant måste utredas. Det hade inte denna utredning
              tid och ork med.
            </seg>
            <seg n="676f7c1c">
              En annan fråga rör Fredrik Lundhs vän Madeleine. Det gäller möjligheten
              att till sitt förnamn lägga ett namn av motsatt kön. Som vi vet
              ska den frågan avgöras av Kammarrätten i Sundsvall så småningom.
              Man har fått prövningstillstånd. Det är en av de frågor som inte
              tas upp speciellt i någon av de motioner som vi har behandlat,
              men jag utgår från att den kommande utredningen kommer att belysa
              också den frågan. I varje fall kommer vi i alliansgruppen att
              göra vad vi kan för att det ska bli så.
            </seg>
            <seg n="20bf4185">
              Man kanske kan tycka att vissa av de förändringar som jag pekat
              på liksom andra borde kunna genomföras ganska enkelt. Men vi som
              sysslar med utredning och lagstiftning vet att djävulen ryms i
              detaljerna. Det är svårt eller rättare sagt nästan omöjligt att
              förutse alla de lagtekniska problem som döljer sig bakom lagändringar.
              Därför ser vi med tillfredsställelse att regeringen nu arbetar
              på att ta fram direktiv till en utredning.
            </seg>
            <seg n="356a3ad8">
              Lite överraskad blir jag över Vänsterpartiets egen reservation.
              Först säger man i den gemensamma reservationen, där Socialdemokraterna,
              Vänstern och Miljöpartiet har gått tillsammans, att man är glad
              för att det kommer en utredning. Man skriver: Utredningsuppdraget
              bör omfatta samtliga frågeställningar som aktualiseras i motionerna
              om namnlagen. Det håller vi alla med om, och det står också i
              utskottets förslag till beslut.
            </seg>
            <seg n="55632977">
              Därför blir min undran: Menar LiseLotte Olsson, som skriver särskilt
              om retroaktiv lagstiftning, att det är en del av den här lagförändringen
              som kan genomföras utan en utredning? I så fall blir jag ganska
              överraskad och håller inte med.
            </seg>
          </u>
          <note n="20ce77d2">
            Jag yrkar bifall till förslaget i betänkandet i sin helhet och
            avslag på samtliga reservationer.
          </note>
          <note type="speaker" n="329e9460">
            Anf. 23 LENNART PETTERSSON (c):
          </note>
          <u who="lennart_pettersson_764dee" xml:id="i-05b337d69d516618-0" n="c8f09b0e">
            <seg n="de1c18eb">
              Det finns dock vissa delar som möjligen skulle kunna läggas i
              ett delbetänkande och då utmynna i ett tidigare beslut. Det jag
              tänker mest på är mellannamn och efternamn inom familjer. Jag
              skulle kunna göra det så enkelt för mig som att påstå att begreppet
              mellannamn kan försvinna. Eftersom ursprunget alltid är ett efternamn,
              låt oss då använda detta framöver.
            </seg>
            <seg n="19fda577">
              Varför ska inte alla i en familj kunna ha samma dubbelefternamn?
              Ibland känner man att lagen inte riktigt hänger med, och så är
              det i det här fallet. Däremot får det kanske vara en begränsning
              på två efternamn så att vi inte får för många Andersson och Pettersson
              och Lundström hos en och samma person.
            </seg>
            <seg n="2fe7f4e3">
              Herr talman! Det är i huvudsak två andra frågor som tas upp i
              motionerna. Det är när i tid ett namnbyte får ske i samband med
              att någon byter kön och frågan om könsneutrala namn.
            </seg>
            <seg n="c3e51ef8">
              Jag börjar med den senare. Det känns något märkligt att framför
              allt Vänsterpartiet, som i nästan alla andra sammanhang vill begränsa
              den personliga friheten, tycker att just när det gäller namn ska
              det vara fritt fram.
            </seg>
            <seg n="8e3e1ab3">
              Det finns kvinnliga namn, och det finns manliga namn. Sedan finns
              det några som kan användas av båda könen. Dessa kan dock vara
              lite varierande i olika länder. Jag kan inte se att denna fråga
              skulle vara så stor och att det skulle vara så stora fördelar
              med könsneutrala namn att det finns behov av en lagändring. Det
              finns trots allt en kulturtradition som har sitt ursprung långt
              tillbaka i tiden, och detta ska vi känna en respekt för.
            </seg>
            <seg n="2fd04082">
              Tidpunkt för namnbyte i processen vid ett könsbyte är den kanske
              svåraste frågan. Jag har stor respekt för den enskilde personen
              som är berörd, men det finns också en annan faktor att beakta,
              och det är alla andra som på olika sätt möter vederbörande i vardagen.
              I och med att man inte själv har tolkningsföreträde i en situation
              är jag inte övertygad om att det enbart är av godo att byta namn
              i ett tidigare skede av processen när någon byter kön. På vilket
              sätt uppfattar andra det? Kan det uppstå tvivel om ifall legitimation
              och identitet är korrekta och misstankar om förfalskningar?
            </seg>
            <seg n="cc52f634">
              Likaså är det inte bara att utplåna gamla data och utfärda nya
              handlingar. Om någon som en gång har skrivit under betyg eller
              dylikt inte finns längre, hur ska man då lösa det? Kan det ha
              någon betydelse rent statistiskt och vetenskapligt om man gör
              retroaktiva förändringar?
            </seg>
            <seg n="8fc3f1bf">
              Jag har inget svar på frågorna utan nöjer mig med att konstatera
              att när ett namnbyte än sker, också i retroaktiviteten, är det
              svårt att hitta den optimala lösningen. Detta är dock sådana frågor
              som en kommande utredning får söka svaren på.
            </seg>
            <seg n="0a89581a">
              I avvaktan på densamma finns det dock ingen anledning att göra
              ett tillkännagivande, utan jag yrkar bifall till utskottets förslag
              i betänkandet och avslag på samtliga reservationer.
            </seg>
          </u>
          <note type="speaker" n="1db018da">
            Anf. 24 LARS TYSKLIND (fp):
          </note>
          <u who="lars_tysklind_faac13" xml:id="i-92694665ca981018-0" n="ba53e639" next="i-76b04d1a6f1d416c-0">
            <seg n="cca09a02">
              Herr talman! I det här betänkandet behandlas en del motionsyrkanden
              från den allmänna motionstiden om förändringar och översyn av
              namnlagen. Jag vill påpeka för Fredrik Lundh att i Sverige har
              vi en alliansregering med fyra jämställda partier, varav Folkpartiet
              är ett. Därför talar vi här i dag.
            </seg>
          </u>
          <note n="55de2cae">
            Jag yrkar bifall till förslaget i betänkandet i sin helhet och
            avslag på reservationerna.
          </note>
          <u who="lars_tysklind_faac13" xml:id="i-76b04d1a6f1d416c-0" n="ba53e639" prev="i-92694665ca981018-0">
            <seg n="76b84f12">
              När det gäller den planerade översynen av namnlagen finns det
              i grunden inga motsättningar. Alla säger att det finns ett behov,
              att den gamla namnlagen har några år på nacken och att det är
              på tiden att ta itu med denna fråga. Det har framförts många skäl
              för det här i talarstolen, och jag tänker inte ge några fler synpunkter
              på just det.
            </seg>
            <seg n="f107df81">
              Det som vi i utskottsmajoriteten grundar vårt ställningstagande
              på är att Justitiedepartementet enligt uppgift har inriktningen
              att lägga fram direktiv under våren 2009. Det kan vi ställa oss
              bakom, och det borde alla kunna ställa sig bakom med tanke på
              alla de goda argument som finns för att se över lagen. Naturligtvis
              får vi se i vilken mån man kan tillgodose förslagen i motionsyrkandena
              om detta. Det återstår att se. Det finns i dag ingen anledning
              att förekomma utredningsresultatet och den fortsatta beredningen
              i frågan.
            </seg>
            <seg n="175a6609">
              Herr talman! I reservation 1 är kontentan att man kräver att
              utredningen kommer i gång omedelbart. Skillnaden mellan våren
              2009 och omedelbart är inte så där jättestor. Apropå tidsutdräkt
              är argumentationen naturligtvis riktig. Det fanns ett tillkännagivande
              redan 2001 som upprepades 2005. Men jag tycker att man snarare
              kan fråga hur hög angelägenhetsgrad det varit under den tidigare
              socialdemokratiska regeringen för att komma vidare i denna fråga.
              Jan Lindholm pratade om långbänk, och det får man faktiskt betänka.
              Jag tycker att det är det i detta fall om det fanns ett tillkännagivande
              redan 2001 i frågan.
            </seg>
            <seg n="ed0fcd21">
              Den andra reservationen gäller retroaktiva namnbyten. Som det
              har sagts här tog Könstillhörighetsutredningen ingen riktig ställning,
              men man berörde ändå frågan och ställde sig i viss mån tveksam
              till att det finns några bra lösningar. Vi kan från Folkpartiets
              sida dela uppfattningen att det nog är en ganska svår fråga att
              nå en bra lösning på.
            </seg>
            <seg n="8bed8b55">
              Hur som helst måste de rättsliga grunderna utredas ordentligt.
              Trots att vi kan känna oss lite tveksamma till att det finns en
              bra lösning förutsätter vi att frågan tas med i den fortsatta
              beredningen i den nämnda utredningen och i de direktiv som ska
              komma.
            </seg>
            <seg n="29890391">
              Jag tror också att det kommer att ta ganska lång tid. Som det
              har påpekats här är det komplexa frågor. Det finns kanske vissa
              enkla saker i sammanhanget. Lennart Pettersson tog upp vissa saker
              som kanske är enklare än andra, men alla dessa frågor är värda
              en grundlig utredning.
            </seg>
          </u>
          <note n="28571130">
            Åter yrkar jag bifall till förslaget i betänkandet och avslag
            på reservationerna.
          </note>
          <note type="speaker" n="45f16628">
            Anf. 25 YVONNE ANDERSSON (kd):
          </note>
          <u who="yvonne_andersson_14c1a7" xml:id="i-6b4512228740e81a-5" n="975d3480">
            <seg n="612580e1">
              Herr talman! Det är alltid spännande, som jag brukar säga, att
              komma sist. Då får man välja en annan touch på sitt anförande.
              I dag har jag valt att lägga upp det i åtta punkter när det gäller
              namnlagen.
            </seg>
            <seg n="abf21215">
              För det första debatterar vi en översyn av namnlagen, och då
              vet vi att justitieministern har meddelat i kammaren att ärendet
              är under beredning. Det är jättebra att vi ser namnlagen i sitt
              sammanhang. Då är det en självklarhet för oss att vi avvaktar
              vad regeringen kommer med. Därmed yrkar jag avslag på samtliga
              reservationer.
            </seg>
            <seg n="629d5189">
              För det andra ha vi redan en namnlag som innebär att vi har möjligheten
              till namnbyte, om så endast en gång. Som förnamn får inte godkännas
              sådant som på något vis kan ge problem och leda till obehag. Jättebra,
              inte vill vi förorsaka att människor får obehag.
            </seg>
            <seg n="da1b7941">
              För det tredje klagar man på att det vanligtvis är könsbundna
              namn. Ja, det är väl väldigt praktiskt att ha könsbundna namn.
              Men för dem som tycker att det är snurrigt går det ju att välja
              några av de namn som inte är könsbundna, typ Kim, Alex eller vad
              man nu vill.
            </seg>
            <seg n="3da1c4b4">
              Jag tycker inte att man ska kunna byta namn hur som helst. Detta
              beror på att kommunikation och interaktion faktiskt underlättas
              i vårt samhälle om man har bestämda namn.
            </seg>
            <seg n="f9956ccd">
              För det fjärde vill jag ta upp detta med transsexuella människors
              särskilda problematik i den här frågan. Jag håller med dem som
              i motionerna skriver om hur ett namnbyte ska vara ett led i strävan
              att uttrycka sin djupt kända könstillhörighet. Jag menar att just
              det kan vara ett argument för att det är viktigt att man faktiskt
              har ett namn och att det inte är könsbundet. Annars kan det lätt
              uppstå förvirring snarare än att man får en identitet med den
              tillhörigheten.
            </seg>
            <seg n="21725208">
              Det kan dock, herr talman, finnas utrymme för förenklingar av
              namnbytesprocessen i samband med byte av könstillhörighet, och
              det tror jag att justitieministern i så fall måste få lov att
              utreda.
            </seg>
            <seg n="fb9032ac">
              För det femte, fru talman, gäller det frågan om retroaktiva namnbyten.
              Den har berörts i Könstillhörighetsutredningen som pekar på ett
              antal problem som man i det fall man byter könstillhörighet kan
              hamna i. Utredningen framhöll det allmänna intresset bland annat
              för rättsordningen att upprättade handlingar generellt inte ska
              kunna ifrågasättas på grund av farhågor med uppgifter.
            </seg>
            <seg n="f9a7a550">
              För det sjätte, fru talman, talar också utredningen om gränsdragningsproblematiken.
              Och jag kan instämma i utredningens slutsats att intygsgivare
              efter ett byte av könstillhörighet bör utfärda nya handlingar
              med den nya identiteten.
            </seg>
            <seg n="ba83fb50">
              För det sjunde, fru talman, handlar det om mellannamn och efternamn.
              Där kan jag faktiskt till en del ge motionärerna rätt. Det känns
              många gånger lite förvirrande till exempel vad som ska gälla om
              två personer med dubbelnamn gifter sig, vilka efternamn som ska
              användas och så vidare.
            </seg>
            <seg n="8256e77f">
              Jag tror att det är viktigt och nu kommer jag till min åttonde
              punkt att vi är öppna för en större flexibilitet i frågan om dubbla
              efternamn. Jag ser fram emot den beredning som regeringen gör
              i den här frågan. Och jag tror att vi fortsättningsvis kommer
              att få en ordning också när det gäller namnlagen som skapar större
              klarhet och mindre otydlighet.
            </seg>
          </u>
          <note n="fb4c6b3d">
            Överläggningen var härmed avslutad.
          </note>
          <note n="45022681">
            6 § Sjöfylleri
          </note>
          <note n="d819e3f5">
            Föredrogs
          </note>
          <note type="speaker" n="ef640f46">
            Anf. 26 EGON FRID (v):
          </note>
          <u who="egon_frid_c86215" xml:id="i-d72d43e18bdc3db3-3" n="3e18ef25">
            <seg n="d5099c6b">
              Fru talman! Jag vill inleda med att yrka bifall till reservationen
              från s, v och mp i utskottets betänkande. Reservationen stöder
              och vill att riksdagen tillkännager för regeringen att en nedre
              gräns på 0,2 promille alkohol i blodet införs för sjöfylleri och
              att rutinmässiga alkoholutandningsprov för att kontrollera nykterheten
              till sjöss blir möjliga. Reservationen har stöd i Rattfylleriutredningens
              förslag, vilket naturligtvis ger reservationen en stor tyngd.
              De förändringar som skett från den 1 juli 2008, att Kustbevakningen
              har befogenheter att dels ta utandningsprov i form av bevisprov
              på den som är skäligen misstänkt för sjöfylleribrott, dels stoppa
              fartyg för att kunna ta sådana prov, är bra men bevisar bara problemets
              storlek och att samma promillegränser som gäller för trafiken
              på land behöver finnas för sjötrafiken.
            </seg>
            <seg n="b4ce1a35">
              Fru talman! Jag anser att straffbestämmelserna för sjöfylleri
              behöver skärpas. De promillegränser som gäller för vägtrafiken
              bör införas även för sjötrafik och sjöfylleri. Att framföra en
              snabb båt i berusat tillstånd kan innebära en lika stor risk som
              att köra bil berusad. Att cykla i berusat tillstånd kan innebära
              lika stor risk som att framföra en liten båt eller annan farkost
              på sjön. Det finns därför ingen anledning att bestämmelserna ska
              vara olika. Promillegränserna för sjöfylleri bör alltså vara desamma
              som för rattfylleri.
            </seg>
            <seg n="3c08ce3e">
              Regeringen bereder nu Rattfylleriutredningens förslag. Förra
              regeringen beredde också Rattfylleriutredningens förslag och var
              nära att hinna genomföra lagändringarna före regeringsskiftet.
              Det finns nu anledning att hävda att regeringens beredningsarbete
              inte sker så skyndsamt som skulle vara möjligt. Det finns anledning
              att hävda och tro att beredningen av detta betänkande sker långsamt
              för att man ska vinna tid och slippa ta i denna för många kontroversiella
              fråga. Det kontroversiella kan vara att det finns speciella friheter
              på sjön som inte får beskäras ytterligare. Men det är inte acceptabelt
              att vissas frihet ska kunna äventyra säkerheten i trafiken till
              sjöss av att vi inte vågar eller förmår oss att fatta ett beslut
              i riksdagen som är i enlighet med lagstiftningen på land.
            </seg>
            <seg n="15ec06b9">
              Vad är det som motiverar att det är tillåtet att på ett betryggande
              sätt framföra en båt till sjöss även om promillehalten i blodet
              är 1,0 eller mer, medan det inte är tillåtet att framföra ett
              motorfordon på land på ett betryggande sätt med samma promillehalt?
              Naturligtvis är det så att detta inte går att motivera. Det går
              inte att framföra ett fordon vare sig till lands eller till sjöss
              på ett betryggande sätt om föraren är påverkad av alkohol eller
              andra berusningsmedel. Därför måste lagstiftningen för sjöfylleri
              ändras.
            </seg>
            <seg n="8720451e">
              Varje sommar utan beslut om Rattfylleriutredningens förslag och
              beslut enligt de motioner som finns i betänkandet om en gräns
              för sjöfylleri på 0,2 promille är ännu en förlorad sommar för
              sjötrafiknykterheten.
            </seg>
            <seg n="6df5cdbc">
              Varje sommar sker sjötrafikolyckor som måste undvikas i framtiden.
              Ett sätt att försöka undvika dessa sjötrafikolyckor är att skärpa
              lagstiftningen i sjölagen och ge polisen och Kustbevakningen utökade
              befogenheter att genomföra rutinmässiga alkoholutandningsprov
              enligt den lagen. Det kan tyckas att undantagsreglerna enligt
              Rattfylleriutredningens förslag är för omfattande i jämförelse
              med reglerna för fordonstrafik på land. Ändå vågar inte regeringen
              och majoriteten i riksdagen jämställa rattfylleri på land och
              till sjöss.
            </seg>
            <seg n="3be8ff38">
              Jag och Vänsterpartiet ställer oss därför bakom motionerna och
              Rattfylleriutredningens förslag. Vi ställer oss bakom reservationen
              i betänkandet om en gräns för sjöfylleri på 0,2 promille och att
              polisen och Kustbevakningen ska få genomföra rutinmässiga alkoholutandningsprov
              samt att förändringarna ska ske skyndsamt. Med rätt fart i denna
              fråga hade en lagändring varit i hamn redan nu. Tyvärr blir det
              i stället ännu en förlorad sommar för nykterheten till sjöss.
            </seg>
          </u>
          <note n="b22c165e">
            I detta anförande instämde LiseLotte Olsson (v).
          </note>
          <note type="speaker" n="50af179a">
            Anf. 27 JAN LINDHOLM (mp):
          </note>
          <u who="jan_lindholm_ff5f4c" xml:id="i-e224a3c27ef48423-1" n="de90c8c8">
            <seg n="1ecba129">
              Fru talman! Civilutskottets betänkande Sjöfylleri behandlar tre
              motioner som tar upp frågan om onykterhet på sjön. Två av motionerna
              preciserar en gräns om 0,2 promille.
            </seg>
            <seg n="ed083008">
              Jag debatterade, fru talman, denna fråga i kammaren för ett par
              år sedan. Jag har någon sorts diffust minne av att vi den gången
              i sak var rätt överens.
            </seg>
            <seg n="ea07d0d8">
              Redovisningen i detta betänkande visar att frågan har en lång
              historia och att den nuvarande promillegränsen är från 1999. Det
              är sådant som är bra för oss som inte var med på den tiden att
              få beskrivningar av. Jag gillar de delarna i betänkandena.
            </seg>
            <seg n="a2800210">
              När majoriteten väljer att avslå motionerna med hänvisning till
              pågående beredningsarbete och också säger att utredningsarbetet
              inte bör föregripas av någon sorts uttalande från riksdagen menar
              jag att det rimligen måste innebära att något slags förslag är
              nära förestående.
            </seg>
            <seg n="f17e8cba">
              Därför, fru talman, frågar jag majoritetens företrädare om man
              kan delge riksdagen någon information om när vi kan förvänta oss
              ett förslag på detta område.
            </seg>
            <seg n="a2dcbc07">
              Det vore också intressant om man från majoritetens sida kunde
              säga något om innehållet i en sådan översyn som jag antar att
              vi snart kommer att få på riksdagens bord.
            </seg>
            <seg n="665764a9">
              Om arbetet i Regeringskansliet inte har kommit så långt så att
              vi kan förvänta oss ett förslag rätt så snart borde det inte vara
              så känsligt för regeringen om riksdagen skickade någon form av
              signal. Jag tycker att det är tråkigt att riksdagen alltid ska
              vänta.
            </seg>
            <seg n="7b618e68">
              Jag förstår att majoritetens företrädare inte vill att riksdagen
              ska peka med hela handen innan regeringen lägger fram ett förslag,
              det är självklart. Däremot har jag svårt att förstå att man inte
              kan tillåta att riksdagen ändå viftar lite grann och på något
              sätt lite försiktigt skickar en signal om vad riksdagen tycker.
              I det här fallet skulle man kunna tänka sig en liten försiktig
              antydan om en positiv inställning till en skärpning av reglerna
              till sjöss.
            </seg>
            <seg n="9fe4b3e7">
              Det är inte nödvändigt att en sådan antydan tar ställning till
              exempel i frågan om vilken sjöfart som ska omfattas. Det behövs
              inte. Att jag anser att en gräns på 0,2 promille bör omfatta alla
              båtar som har motor betyder inte att den frågan behöver antydas
              i en vink från riksdagen.
            </seg>
            <seg n="b8d6d2e1">
              När jag läser betänkandet är det fullständigt tomt på något som
              ens kan tolkas som någon som helst åsikt från majoritetens sida.
              Det bekymrar mig. Jag vet inte om det ska tolkas som att vi inte
              kan förvänta oss något förslag alls från regeringens sida. Det
              vore spännande att få höra från majoritetens företrädare om det
              är så att man inte avser att komma med något förslag.
            </seg>
            <seg n="b93eddff">
              Jag bor i Dalarna. Där har vi många sjöar och vattendrag. Man
              kan resa långa sträckor i Dalarna bara på vatten. Vi har inte
              bara Siljan utan andra stora sjöar. Det finns till och med människor
              som yrkespendlar till sjöss under sommarhalvåret, både till Falun
              och Borlänge och mellan arbetsmarknaderna i dessa städer. Det
              är inte alls ovanligt.
            </seg>
            <seg n="48101669">
              För dem som har svårt att avstå från alkohol på sommaren finns
              ett bra alternativ om man pendlar mellan Falun och Borlänge. Man
              kan åka på Sveriges mest belastade enkelspår på järnvägen. Det
              slingrar sig vackert utmed sjön hela vägen. Tyvärr reflekterar
              inte alla över detta förnämliga alternativ på sommaren, utan de
              sitter i båtarna fast de kanske inte borde. Då händer det att
              det slutar med tragiska olyckor.
            </seg>
            <seg n="8cbef78e">
              Det händer även i inlandet. Det är inte bara, som betänkandet
              tar upp, ett problem i kustsjöfart och båttrafik. Alkohol är ett
              problem även på sjöar och vattendrag i inlandet. Där är betänkandet
              lite svagt.
            </seg>
            <seg n="f6b14668">
              Även de små fritidsbåtarna får starkare och starkare motorer.
              Till och med vattenskotrarna har ibland motorstyrkor som kräver
              stor skärpa och medvetenhet för att man ska klara av att hantera
              dem. Alkohol har absolut inget med dessa starka motorer att göra.
            </seg>
            <seg n="5daf03e4">
              I dag är det ingen överdrift att påstå att motordrivna flytetyg
              av olika slag är minst lika farliga och dödsbringande som bilar.
              De som till exempel är ute på en simtur mellan många av de öar
              vi har i min närmaste sjö är fullständigt chanslösa om någon överförfriskad
              båtförare skulle få för sig att leka lite med eller skrämma dem.
              Det är lika hopplöst om uppmärksamheten från båtföraren skulle
              fallera under en kort tid.
            </seg>
            <seg n="47b71270">
              Fru talman! Jag kan inte se några hållbara argument för att inte
              jämställa båtförare med bilförare i denna fråga. Med det yrkar
              jag bifall till reservationen i betänkandet.
            </seg>
          </u>
          <note type="speaker" n="e333c387">
            Anf. 28 ANTI AVSAN (m):
          </note>
          <u who="anti_avsan_b6bfe8" xml:id="i-9bbd23643b661a36-0" n="65a51cb9">
            <seg n="a9d6b76c">
              Fru talman! Frågan om sjöfylleri har debatterats i kammaren ett
              antal gånger under innevarande mandatperiod. När man lyssnar på
              Egon Frid kan man nästan få uppfattningen att det skulle vara
              tillåtet att köra berusad på sjön. Riktigt så är det inte.
            </seg>
            <seg n="59a1dd3a">
              Vad har vi då sagt i denna fråga vid detta tillfälle? Jag kan
              konstatera att senast civilutskottet behandlade frågan var i ett
              yttrande till justitieutskottet i samband med utökningen av Kustbevakningens
              befogenheter. Yttrandet omfattade i första hand då aktuella motionsyrkanden
              om införande av en nedre promillegräns i sjötrafiken och om rutinmässiga
              alkoholutandningsprov till sjöss.
            </seg>
            <seg n="472e8219">
              Inställningen då var att den fortsatta beredningen av Rattfylleriutredningens
              förslag och beredningen av frågan om vilka fartyg som bör omfattas
              av en nedre promillegräns inte bör föregripas genom några uttalanden
              från riksdagens sida.
            </seg>
            <seg n="3ac298d8">
              I utskottsbetänkandet påpekades också för det första att frågan
              om en nedre promillegräns för sjötrafiken av flera olika skäl
              är komplicerad och för det andra att de regler som gäller för
              rattfylleri inte utan vidare kan göras tillämpliga för sjötrafiken.
            </seg>
            <seg n="e929eb80">
              Inställningen i dag är, liksom tidigare, att resultatet av den
              fortsatta beredningen av frågan om vilka fartyg som bör omfattas
              av en nedre promillegräns för sjöfylleri och Rattfylleriutredningens
              förslag i övrigt inte bör föregripas genom några uttalanden från
              riksdagens sida.
            </seg>
            <seg n="90e36c0d">
              Därutöver kan man nämna att promemorian Behörighetsbevis för
              fritidsbåtar och fritidsskepp för närvarande är föremål för beredning
              inom Regeringskansliet. Frågan om behörighetsbevis, eller i dagligt
              tal båtkörkort, har koppling till frågan om sjöfylleri eftersom
              det kan tyckas vara lämpligt att framförandet av båtar som inte
              kommer att kräva behörighetsbevis inte heller ska falla inom det
              straffbara området för sjöfylleri detta under förutsättning att
              en nedre promillegräns införs.
            </seg>
            <seg n="3bd98261">
              Sådana tankegångar finns uttalade också i Rattfylleriutredningens
              förslag eftersom man där undantog mindre båtar som inte har motor
              och också vissa andra båtar med svagare motorer och som kan framföras
              i lägre hastigheter.
            </seg>
            <seg n="d70fa9fe">
              Fru talman! Den ständigt återkommande frågan när det gäller sjöfylleri
              är om sjötrafik kan jämställas med vägtrafik eller inte. I utskottsbetänkandet
              finns en redogörelse för Rattfylleriutredningens förslag som avlämnades
              i januari 2006 och de ändringar som trädde i kraft den 1 juli
              2008 som innebar ökade möjligheter för Kustbevakningen att ingripa
              mot sjöfylleri.
            </seg>
            <seg n="d52768a4">
              Jag tänker inte uppehålla mig vid det som omnämns i utskottsbetänkandet
              utan gå lite längre tillbaka i tiden.
            </seg>
            <seg n="fe343136">
              Varje gång frågan om att jämställa sjötrafik med vägtrafik kommer
              upp finns det skäl att nämna några fakta.
            </seg>
            <seg n="95d009f7">
              År 1991 genomfördes ändringar i sjölagen som innebar att brottet
              sjöfylleri delades upp i två svårighetsgrader, så kallat enkelt
              sjöfylleri och grovt brott. I december 1998 avlämnade den dåvarande
              regeringen en proposition till riksdagen som gällde drograttfylleri
              och sjöfylleri. Detta resulterade i införandet av en promilleregel
              som en omständighet att beakta vid bedömningen av om en gärning
              är att bedöma som grovt sjöfylleri.
            </seg>
            <seg n="ba09f52f">
              Den utredning som föregick den propositionen avvisade möjligheten
              att med en promillegräns bestämma vad som ska bestraffas som enkelt
              sjöfylleri. Flertalet remissinstanser delade den bedömningen eller
              lämnade den utan erinran.
            </seg>
            <seg n="4cacfa7b">
              Problematiken när det gäller frågan om sjöfylleri belystes i
              1998 års proposition. Den dåvarande socialdemokratiska regeringen
              framhöll bland annat att sjötrafiken skiljer sig från vägtrafiken
              på många sätt. Dels omfattar sjötrafiken fartyg av skilda slag,
              allt från roddbåtar till oceangående skepp, dels varierar förhållandena
              kraftigt mellan exempelvis insjöar och mindre vattendrag å ena
              sidan och trafikerade farleder och öppna hav å andra sidan.
            </seg>
            <seg n="284bdcfe">
              Samma regering påpekade att det låg en komplikation i att många
              båtar används för rekreation och utgör bostäder under kortare
              eller längre tid.
            </seg>
            <seg n="2f079445">
              Man pekade också på den problematik som omförtöjning på grund
              av ändrade väderförhållanden innebär.
            </seg>
            <seg n="050affe9">
              Efter 1998 har frågan om sjöfylleri utretts ytterligare två gånger,
              först av Sjöfylleriutredningen som avlämnade sitt betänkande i
              april 2001. Merparten av de förslag som 2001 års utredning avlämnade
              mötte sådan allvarlig kritik från remissinstanserna att den dåvarande
              socialdemokratiska regeringen valde att inte gå vidare med lagstiftning.
              Man ansåg att frågan borde beredas vidare.
            </seg>
            <seg n="804ed20a">
              Den fortsatta utredningen av sjöfyllerifrågan ägde sedan rum
              inom ramen för Rattfylleriutredningen. Vår Moderaternas uppfattning
              i frågan är just den som den socialdemokratiska regeringen tidigare
              gav uttryck för, nämligen att förhållanden till sjöss och i vägtrafik
              inte kan jämställas. Förhållandena i sjötrafik är väldigt skiftande.
            </seg>
            <seg n="68d4b726">
              Dessutom är det inte rimligt att omförtöjningsfall ska falla
              inom det straffbara området, något som också 2001 års sjöfylleriutredning
              bestämt tog avstånd från. Att omförtöjningsfall skulle falla inom
              det straffbara området blir särskilt märkligt med en så kallad
              presumtionsregel om 0,2 promille alkohol i blodet som enda straffbarhetskriterium.
            </seg>
            <seg n="e0a7401e">
              Om man frågar sjöpolisen i Helsingforss län när det gäller olyckor
              och förekomsten av sjöfylleri får man svaret att sjöfylleriet
              trendmässigt har minskat över tiden. Tidigare låg det på ungefär
              100 rapporterade fall per år. Man sammanställer just nu statistik
              för 2008. Det var 72 rapporterade fall 2007 och 76 år 2008. Antalet
              fall där det förekommer olycka som var förenad med sjöfylleri
              var 8 år 2007 och 9 år 2008. Det är antalet rapporterade fall.
              Några av dem går inte till åtal eftersom man under förundersökningen
              ser att bevisningen kanske inte räcker. I några fall resulterar
              ett åtal också i dom där den tilltalade frikänns.
            </seg>
            <seg n="48b50cf3">
              Vad som ska poängteras är att antalet olyckor på sjön är orsakade
              av nyktra förare i 90 procent av fallen. Jag vill påstå att samtliga
              fall med uppmärksammade sjöolyckor faller inom det straffbara
              området. Den lagstiftning som finns i dag är ganska tuff. Man
              kan nämligen bli dömd för sjöfylleri även om man har mindre än
              0,2 promille under förutsättning att det har påverkat framförandet.
            </seg>
            <seg n="0b1f4c25">
              En annan sak som möjligen är något komplicerad är att sjöfyllerilagens
              bestämmelse om enkelt sjöfylleri innebär att den som framför fartyg
              eller i övrigt på ett fartyg fullgör en uppgift av väsentlig betydelse
              för säkerheten till sjöss och är så påverkad av alkohol eller
              något annat medel att det kan antas att han inte på ett betryggande
              sätt kan utföra vad som åligger honom fälls till ansvar för sjöfylleri.
              Det gäller alltså inte bara den som framför ett fartyg utan också
              den som fullgör en uppgift av väsentlig betydelse.
            </seg>
            <seg n="c8af2459">
              Någon motsvarighet till det finns inte i trafikbrottslagen. Straffbarheten
              riktar sig där mot den som för ett motordrivet fordon.
            </seg>
            <seg n="dc2cb48a">
              Vill oppositionen ha en presumtionsregel också för dem som fullgör
              en uppgift av väsentlig betydelse? Hur ska man lösa det? Det är
              ett exempel på ytterligare en komplikation i sammanhanget.
            </seg>
            <seg n="8015a3b4">
              Ytterligare ett argument är att sjötrafiken till stor del är
              internationell till sin karaktär. Andra stater har inte sjöfylleriregler
              som motsvarar dem som föreslås i motionsyrkandena.
            </seg>
            <seg n="b9b52046">
              Såvitt känt har inte något land infört en gräns på 0,2 promille
              för fritidsbåtstrafiken. I de fall promillegränser förekommer
              är det fråga om 0,8 eller vanligare 0,5 promille.
            </seg>
            <seg n="be994dc2">
              I oppositionspartiernas gemensamma reservation sägs det bland
              annat att skarpare påföljder ska införas för den som är berusad
              på sjön. Vilka är dessa påföljder som omnämns så kryptiskt? Talar
              man, som vanligt, om något annat och egentligen inte vet vad man
              talar om?
            </seg>
          </u>
          <note n="096d8f5f">
            Jag yrkar bifall till utskottets förslag till beslut, vilket
            innebär att samtliga motioner avslås.
          </note>
          <note type="speaker" n="43f54b85">
            Anf. 29 EGON FRID (v) replik:
          </note>
          <u who="egon_frid_c86215" xml:id="i-d72d43e18bdc3db3-4" n="3e18ef25">
            <seg n="2045fb68">
              Fru talman! Det är för det mesta intressant att lyssna till Anti
              Avsans argumentation. Jag tycker att du sänker debattnivån lite
              för mycket när du nästan förlöjligar frågan genom att göra en
              jämförelse mellan att åka som passagerare i en bil, och undra
              om man då ska dömas för rattfylleri, och om man är anställd på
              en båt och tillsammans med kaptenen gör ett felgrepp som kan orsaka
              en olycka till sjöss.
            </seg>
            <seg n="a5883982">
              Det är ju verkligen att lägga ut dimridåer i den redan svåra
              frågan om det går att jämställa sjöfylleri med rattfylleri och
              om det går att jämställa att framföra fordon till sjöss och på
              land.
            </seg>
            <seg n="b96f69e6">
              Det är verkligen intressant att fråga Anti Avsan om särskilt
              ni moderater tycker att det finns speciella friheter som ska försvaras
              när det gäller att föra fram fordon till sjöss som gör att man
              inte kan komma till skott i den här frågan. Ska man ha en likabehandling
              när det gäller att föra fram fordon till sjöss och på land?
            </seg>
            <seg n="b2f2234a">
              Jag tycker att det är bra att det har skett en del förbättringar
              genom att Kustbevakningen kan vara mer aktiv. Vi måste också se
              till att sjöpolisen har samma möjligheter som trafikpolisen att
              följa problemet. Vi vet ju att fritidsbåtstrafiken ökar.
            </seg>
          </u>
          <note type="speaker" n="45875fc4">
            Anf. 30 ANTI AVSAN (m) replik:
          </note>
          <u who="anti_avsan_b6bfe8" xml:id="i-9bbd23643b661a36-1" n="65a51cb9">
            <seg n="94881d94">
              Fru talman! Vem som sänker nivån på debatten ska jag kanske inte
              uttala mig om. Det får andra bedöma. Jag gör i alla fall inte
              något stort nummer av att Egon Frid nämner cyklar. Man skulle
              kunna fråga om Egon Frid möjligen är ute och cyklar. Så är det
              nog inte. När jag belyser frågan om till exempel en navigatör
              på ett fartyg också kan straffas för sjöfylleri innebär det inte
              på något sätt att jag skulle förorda att en passagerare i en bil
              skulle straffas för rattfylleri. Det står klart och tydligt i
              trafikbrottslagen att det handlar om den som för motordrivet fordon,
              och det är just föraren i allmänhet som för fordonet. Någon annan
              lösning är svår att tänka sig.
            </seg>
            <seg n="3cb394c0">
              Men i sjötrafik finns det andra lösningar. Det är det som gör
              det svårt. Här handlar det inte om att man värnar någon frihet,
              utan det gäller att finna en lämplig avvägning mellan motstående
              intressen. Det är möjligen det som skiljer oss och Vänsterpartiet
              åt. För Vänsterpartiet är det ofta så att man löser problematiken
              med motstående intressen genom att säga att de motstående intressena
              inte finns. Det är svart eller vitt, och det är det ena som gäller
              före det andra. Riktigt så är det inte. Bra lagstiftning i största
              allmänhet tar hänsyn till alla motstående intressen, och det gäller
              att hitta balanspunkter för det som är en bra avvägning.
            </seg>
            <seg n="43d9ce4d">
              Jag kan i detta sammanhang villigt erkänna att det finns en mängd
              olika intressen och att det är ganska svårt att hitta en bra balanspunkt.
              Det handlar ytterst om faran för annans säkerhet. Det som till
              exempel är komplicerat är det som jag nämnde, nämligen omförtöjningsfall.
              Där hade till exempel försäkringsbolagen väldigt stora invändningar
              i samband med 2001 års utredning. Det finns fler exempel.
            </seg>
          </u>
          <note type="speaker" n="fc8699cd">
            Anf. 31 EGON FRID (v) replik:
          </note>
          <u who="egon_frid_c86215" xml:id="i-d72d43e18bdc3db3-5" n="3e18ef25">
            <seg n="cedd7396">
              Fru talman! Jag förenklar inte någon debatt. Jag ser inte heller
              att frågor är svarta eller vita. Men vi ser att frågorna och problemen
              finns, kanske till skillnad från Anti Avsan som när problemen
              blir för stora inte vill se dem. Då låter man bli att göra någonting
              åt dem i stället.
            </seg>
            <seg n="822d2b08">
              Jag har respekt för att det kan finnas en särskild lagstiftning
              som är extra viktig för yrkesmässig trafik till sjöss. Anti Avsan
              tar upp exempel där andra än föraren naturligtvis har ett jättestort
              ansvar och kan utsätta andra människor för stor fara till sjöss,
              vilket inte kan jämföras med trafiken på land. Men det gäller
              all syn på alkohol och förekomsten av alkohol i arbetslivet, vilket
              också är en fråga som vi tillsammans måste lyfta fram där.
            </seg>
            <seg n="745bcd4f">
              När man ser vilka faror och risker som finns med alkoholen även
              till sjöss måste också fritidsbåtarna inbegripas till hundra procent.
              Det är där som jag tror att Moderaternas särskilda frihet för
              fritidsbåtarna gör att de inte vill, orkar eller kan gå i hamn
              med denna fråga.
            </seg>
            <seg n="da03662c">
              Anti Avsan gör ett stort nummer av exemplet med omförtöjande
              av båtar vid dåligt väder. Man kan då göra en parallell med rattfylleri
              på land. Ska det vara tillåtet med tanke på försäkringsbolaget
              att skydda bilen genom att gå ut och flytta bilen så att inte
              ett träd blåser ned på bilen och att man ska slippa dömas för
              rattfylleri om man har över 0,2 eller 1,0 promille när man framför
              fordon på land?
            </seg>
          </u>
          <note type="speaker" n="bb23354a">
            Anf. 32 ANTI AVSAN (m) replik:
          </note>
          <u who="anti_avsan_b6bfe8" xml:id="i-9bbd23643b661a36-2" n="65a51cb9">
            <seg n="f4be20c0">
              Fru talman! Jag ska börja där Egon Frid slutade. Ja, det kan
              vara möjligt att åberopa nöd om det är helt uppenbart att ett
              träd riskerar att falla ned på värdefull egendom och att man kan
              undgå ansvar för rattfylleri. Det är redan möjligt. Det är det
              som är svårigheten. Man måste komma ganska nära konkret fara för
              att man ska kunna åberopa en sådan regel. Nu är det kanske inte
              så väldigt sannolikt att man har parkerat bilen och att det finns
              risk för att ett träd ska falla ned över den. Det är kanske mer
              sannolikt att det blåser upp på sjön och att det då också är fler
              båtar, inte bara den som står precis bredvid ett träd, som riskerar
              att skadas. Därför är frågan av större vidd.
            </seg>
            <seg n="c1f87735">
              Det är inte vi som vill jämställa sjötrafiklagstiftningen med
              vägtrafiklagstiftningen, utan det är oppositionen som vill göra
              det helt och fullt. Det är då som problemen uppkommer. Så enkelt
              är det nämligen inte. Man kan tycka vad man vill.
            </seg>
            <seg n="45144356">
              Jag har så sent som i dag haft kontakt med dem som arbetar med
              detta, nämligen sjöpolisen, och det är därifrån som jag har fått
              statistiska uppgifter. Sjöpolisen har en unison uppfattning om
              att vi redan i dag har en väldigt tuff lagstiftning när det gäller
              sjöfylleri. Det spelar ingen roll om man har under 0,2 promille
              alkohol i blodet om man förorsakar en sjöolycka och om det kan
              antas att det medför att man inte kan framföra fartyg på ett betryggande
              sätt. Har man förorsakat en sjöolycka ligger man risigt till,
              kan man säga, om man har druckit alkohol. Skulle man då införa
              en promilleregel som ska gälla i stället, då undgår de som faller
              under promillegränsen ansvar. En sådan utgår inte från en konkret
              fara utan från en abstrakt fara. Jag tror att det är viktigt att
              förstå skillnaden där.
            </seg>
          </u>
          <note type="speaker" n="12a15af9">
            Anf. 33 LENNART PETTERSSON (c):
          </note>
          <u who="lennart_pettersson_764dee" xml:id="i-05b337d69d516618-1" n="c8f09b0e">
            <seg n="0bff3b10">
              Fru talman! Man kan möjligen undra om lagen om sjöfylleri är
              en så stor fråga att den i nuläget kräver en egen debatt. Att
              det enbart finns tre motioner i ärendet stärker mig i den uppfattningen.
            </seg>
            <seg n="f28060de">
              Samtidigt kan man betrakta det som en viktig symbolfråga men
              som i detta fall även ska ses tillsammans med mänskligt lidande
              i form av skador och död.
            </seg>
            <seg n="43d81b96">
              Det kan också ses tillsammans med skattepengar, det vill säga
              i vilken ökad omfattning som vi behöver använda Kustbevakningen,
              sjöpolisen och sjöräddningen på grund av alkoholpåverkade förare
              av båtar, skepp och fartyg.
            </seg>
            <seg n="26839831">
              Egentligen borde det vara enkelt att sätta samma gränser för
              framförande av fordon på land och till sjöss, men uppenbarligen
              är det mer komplicerat än så. Det är faktiskt också så att dagens
              gräns på land, 0,2 promille, inte kom till i det ursprungliga
              riksdagsbeslutet, utan gränsen har justerats ned efter hand. Det
              är möjligt att vi får acceptera samma process inom sjöfarten.
              För mig är det viktigast att vi sätter en gräns, och ofta är det
              de små stegen som bär till framgång. Det skulle också skicka en
              mycket tydlig signal till dem som vistas till sjöss, nämligen
              att vi inte accepterar att man kombinerar alkohol med framförande
              av båtar och fartyg. I de flesta fall ansvarar man dessutom för
              andras liv, och att då tillåta sig att dricka är för mig helt
              främmande.
            </seg>
            <seg n="d4b4c954">
              Nu finns det emellertid dels Rattfylleriutredningen som bereds
              i Regeringskansliet, dels en departementspromemoria om behörighetsbevis
              för fritidsbåtar och fritidsskepp där man föreslår tre olika grader.
              För att följa det förenklingsarbete som Centerpartiet och alliansen
              har som ledstjärna skulle det självklart vara bra om samma gränser
              kan användas när det gäller sjöfyllerilagen.
            </seg>
            <seg n="52fdac31">
              Fru talman! Jag är alltså beredd att avvakta regeringens förslag
              som jag utgår från kommer inom en icke alltför avlägsen framtid.
              Det är högst skäligt att ha tydliga gränser och regelverk även
              på sjön. Jag måste erkänna att jag har lite svårt att förstå sjöfolkets
              argument om att det är stora skillnader på land- och sjötrafik.
              Jag ska ge ett exempel på detta.
            </seg>
            <seg n="1be8cbd6">
              När civilutskottet var på resa i Canada såg vi båtbussar både
              i Ottawa och i Toronto, det vill säga fordon som går både på land
              och i vatten. Där är gränsen 0,8 promille i båda fallen. Man kan
              fråga sig hur det skulle fungera om man hade olika promillegränser.
            </seg>
          </u>
          <note n="e8301236">
            Jag yrkar bifall till förslaget i utskottets betänkande och avslag
            på reservationen.
          </note>
          <note type="speaker" n="7f76f1d5">
            Anf. 34 LARS TYSKLIND (fp):
          </note>
          <u who="lars_tysklind_faac13" xml:id="i-db71127c80a1a9a0-0" n="ba53e639">
            <seg n="d422a5f8">
              Fru talman! Vi diskuterar sjöfylleri, och jag yrkar bifall till
              förslaget i betänkandet i dess helhet och avslag på reservationen.
              Det finns motionsyrkanden som också framförs i reservationen.
              Det gäller att man vill införa en nedre promillegräns på 0,2 och
              att man vill införa möjligheten att utföra rutinmässiga nykterhetskontroller
              i sjötrafik.
            </seg>
            <seg n="f4859a44">
              Det har här diskuterats mycket om likheten mellan land- och sjötrafik.
              Jag tror att vi kan enas om att det finns en likhet, och det är
              naturligtvis att man ska nå en balanspunkt, som Anti Avsan har
              varit inne på, nämligen att det är helt oacceptabelt att någon
              vare sig i trafik på land eller till sjöss framför ett fordon
              eller en båt på ett sådant sätt att det innebär en säkerhetsrisk
              för en själv och för omgivningen. Det gäller speciellt när man
              är anställd på ett fartyg och jobbar yrkesmässigt. Jag har väldigt
              svårt att tro att man kan tillåta onykterhet på en arbetsplats.
            </seg>
            <seg n="62f4d1b0">
              Fru talman! Det är ändå viktigt att, som Anti Avsan tog upp,
              ha klart för sig att det finns en fungerande lagstiftning som
              spelar en viktig roll i sammanhanget. Man kan faktiskt dömas för
              sjöfylleri om man inte kan fullgöra sina uppgifter på sjön. Det
              finns ett väldigt tydligt och skarpt regelverk. Vidare finns ju
              regeln om grovt sjöfylleri. Men gränsen vid 1 promille är bara
              en gräns för grovt sjöfylleri.
            </seg>
            <seg n="ab653f5d">
              Om man är så påverkad att man inte kan utföra en krävande uppgift
              är också det en anledning till att anse sjöfylleriet som grovt.
              Om en handling under alkoholpåverkan utgjort påtaglig fara blir
              man dömd, oberoende av promillegränser och så vidare.
            </seg>
            <seg n="8835470e">
              Från den 1 juli har Kustbevakningen, om skälig misstanke om sjöfylleri
              föreligger, rätt att ta ett alkoholutandningsprov och att påbörja
              en förundersökning. Det är naturligtvis ett väldigt viktigt steg
              i sammanhanget att en myndighet finns närvarande på många kuststräckor.
              Sjöpolis finns här och var. Men på de flesta kuststräckor i mitt
              hemlän, i Bohuslän, är det väldigt få sjöpoliser. Kustbevakningen
              är dock väldigt närvarande.
            </seg>
            <seg n="bfc50810">
              Bland annat Egon Frid har här i talarstolen beskrivit att det
              är farligt att framföra snabba båtar i berusat tillstånd. Ja,
              så är det naturligtvis. Det är inte ens tillåtet. Snarare är det
              definitivt förbjudet, så oberoende av nuvarande lagstiftning eller
              om man vill ha en förändring av denna är det inte tillåtet.
            </seg>
            <seg n="d7fb5d26">
              Rattfylleriutredningen tog mycket riktigt fram ett förslag om
              att jämställa landtrafik och sjötrafik. Man anförde även en annan
              sak, nämligen att det skulle finnas undantag. Det är klart att
              man kan ha synpunkter på de här undantagen och på var gränsen
              ska gå. Man sade ändå att det vore bra att följa undantaget beträffande
              behörighetsregler för fritidsbåtar. En utredning har gjorts, och
              beredning av frågan pågår i Regeringskansliet en nog så viktig
              fråga.
            </seg>
            <seg n="016e7a9f">
              Av olycksstatistiken framgår att alkohol här och var finns med
              i bilden. Det är naturligtvis oacceptabelt. Man ser också att
              det här är väldigt bra analyserat. Man kan titta på Sjöfartsverkets
              hemsida. Man ser då att det finns otroligt många andra orsaker
              till olyckorna. Det hör inte riktigt hit, men det är en viktig
              process som pågår.
            </seg>
            <seg n="1d732cb3">
              Som man säger i utredningen vore det bästa om det kunde vara
              samma undantagsregler när det gäller både behörigheten och sjöfylleriet.
              Därför bereds de här sakerna parallellt.
            </seg>
            <seg n="03aca7ef">
              Fru talman! Som sagts här jag tror att Lennart Pettersson framförde
              det kan man spontant tycka att det finns väldigt välgrundade argument
              för att införa en nedre gräns på 0,2 promille och för att jämställa
              sjötrafiken med biltrafiken.
            </seg>
            <seg n="6a5cf46a">
              När det gäller den problematisering som görs kan man ändå konstatera
              att det inte är en alldeles okomplicerad fråga att beträffande
              sjöfyllerireglerna överföra direkt från rattfyllerilagstiftningen.
              Därför är det viktigt att vi låter beredningen i Regeringskansliet
              fullföljas så att vi får ett resultat av den. Som tidigare sagts
              här finns det inga skäl för riksdagen att uttala sig i frågan
              medan denna beredning pågår.
            </seg>
          </u>
          <note n="835d9483">
            Återigen yrkar jag bifall till utskottets förslag i betänkandet
            och avslag på reservationen.
          </note>
          <note type="speaker" n="75178157">
            Anf. 35 GUNNAR SANDBERG (s):
          </note>
          <u who="gunnar_sandberg_84118c" xml:id="i-e088f5d74b9ecd12-0" n="70f0364b">
            <seg n="e1c17be1">
              Fru talman! Under den allmänna motionstiden väcktes tre motioner
              där motionärerna föreslår dels ett införande av en nedre promillegräns
              för sjöfylleri, dels att det ges möjlighet till rutinmässiga nykterhetskontroller
              i sjötrafiken.
            </seg>
            <seg n="d2e57d6a">
              Bakgrunden till motionerna är naturligtvis det dystra faktum
              att antalet olyckor till sjöss kraftigt ökar till följd av onykterhet.
              Sjötrafiken har ökat kraftigt under senare år både vad gäller
              antalet olika typer av större fartyg och vad gäller antalet fritidsbåtar.
              Dessutom är fritidsbåtarna numera allt oftare utrustade med kraftiga
              motorer, vilket gör det möjligt att åka snabbt.
            </seg>
            <seg n="9e87dac2">
              På sina ställen är trafiken med sin köbildning så intensiv att
              man kan jämföra med biltrafiken. Det gäller exempelvis vattenvägarna
              runt huvudstaden sommartid. Om man i så tät trafik är onykter
              och för fram en båt i hög fart är risken för en olycka stor.
            </seg>
            <seg n="78a08d05">
              De flesta anser att det är fel att köra bil när man har druckit
              alkohol. Tyvärr är inställningen till onykterhet till sjöss inte
              densamma. Eftersom framförandet av båt ställer allt högre krav
              på gott omdöme och sjövett borde reglerna för väg- och sjötrafik
              på denna punkt vara desamma.
            </seg>
            <seg n="f8decc8b">
              Sjöpolisen har återkommande efterlyst en lägre promillegräns
              för att minska antalet olyckor som sker till följd av att båtar
              styrs av alkoholpåverkade förare.
            </seg>
            <seg n="8f5052ba">
              Den socialdemokratiska regeringen tillsatte en utredning som
              skulle reda ut frågorna om det ökande sjöfylleriet. Utredaren
              avlämnade sina förslag år 2006. Dessa ledde till en proposition
              från den nuvarande regeringen. Denna proposition ledde till ett
              beslut om ökade befogenheter för tjänsteman vid Kustbevakningen.
              I fortsättningen har man rätt att ta alkoholutandningsprov, att
              stoppa fartyg för att kunna ta ett sådant prov och att inleda
              förundersökning om sjöfylleribrott en bra början.
            </seg>
            <seg n="7449b882">
              Men det viktigaste förslaget, det om en nedre promillegräns,
              saknas i propositionen. Regeringen kunde tydligen inte enas i
              denna fråga, vilket är djupt olyckligt. I stället fortsätter regeringen
              att bereda frågan.
            </seg>
            <seg n="bddf934a">
              Uppenbarligen är det för svårt för regeringen att enas i frågan.
              Inte heller under detta riksdagsår kommer ju något förslag att
              läggas fram. Beredningsarbetet fortsätter alltså trots att utredaren
              har avlämnat konkreta förslag. Man undrar hur länge till det ska
              behöva dröja innan regeringen kan komma till beslut.
            </seg>
            <seg n="21d49a4c">
              Tar regeringen verkligen frågan om onykterhet i sjötrafiken på
              allvar? Ja, det gäller inte bara där. Vi har ju också en debatt
              om alkolås på bilar.
            </seg>
            <seg n="452e0fd3">
              I betänkandet nämns det om behörighetsregler för fritidsbåtar
              beträffande vilka fartyg som borde omfattas av promilleregeln.
              Varför krångla till det? Alla motordrivna fordon till sjöss och
              till lands ska omfattas av en nedre promillegräns. Ni om några
              brukar förespråka enkla och klara regler.
            </seg>
            <seg n="d8ace334">
              Denna långbänk är ett stort misslyckande för en regering som
              säger sig ha lag och ordning högst upp på dagordningen. Trots
              att sjöfylleriet enligt sjöpolisen på sina ställen ökar dramatiskt
              görs det ingenting för att stoppa utvecklingen.
            </seg>
            <seg n="2a87c1d6">
              Nej, det är hög tid för riksdagen att nu påtala vikten av nykterhet
              även till sjöss. Det är viktigt att vi snarast får en nedre promillegräns
              också för sjötrafiken.
            </seg>
          </u>
          <note n="6916affd">
            Fru talman! Jag yrkar bifall till reservationen från Socialdemokraterna,
            Vänsterpartiet och Miljöpartiet.
          </note>
          <note type="speaker" n="65774383">
            Anf. 36 ANTI AVSAN (m) replik:
          </note>
          <u who="anti_avsan_b6bfe8" xml:id="i-9bbd23643b661a36-3" n="65a51cb9">
            <seg n="c11587a7">
              Fru talman! Ja, antalet fartyg ökar. Men sett till den statistik
              som direkt kan hänföras till ett visst område och som jag tidigare
              redovisade har antalet rapporterade fall egentligen inte ökat.
              Det går inte att säkert uttala sig utifrån den lilla ökning som
              varit fyra rapporterade fall på ett år.
            </seg>
            <seg n="2504509b">
              Gunnar Sandberg nämnde att sjöfylleriet dramatiskt ökar på vissa
              håll. Då undrar jag var det dramatiskt ökar.
            </seg>
            <seg n="aacb7405">
              Ökad motorstyrka har inte något direkt samband med ökad berusningsgrad
              det är liksom ett konstaterande därutöver.
            </seg>
            <seg n="0d1cc514">
              Min viktigaste fråga gäller det som står i den gemensamma reservationen.
            </seg>
            <seg n="ca1098aa">
              Skrivningen är: Skärpt lagstiftning om sjöfylleri med lägre promillegräns
              och skarpare påföljder för den som kör berusad på sjön. Vilka
              är dessa skarpare påföljder? Jag skulle gärna vilja ha ett svar
              på den frågan, fru talman.
            </seg>
          </u>
          <note type="speaker" n="4f1270ac">
            Anf. 37 GUNNAR SANDBERG (s) replik:
          </note>
          <u who="gunnar_sandberg_84118c" xml:id="i-e088f5d74b9ecd12-1" n="70f0364b">
            <seg n="c2204f12">
              Fru talman! Sjöfartsverkets olycksstatistik visar att antalet
              allvarliga olyckor med fritidsbåtar ökat de senaste åren. Samtidigt
              rapporterar Kustbevakningen att också antalet sjöfylleriärenden
              ökar. Onykterhetsbrott på sjön är ett stort problem. Om vi hade
              suttit vid makten så hade vi haft en lagstiftning på området redan
              år 2006. Det är jag ganska övertygad om.
            </seg>
            <seg n="c96b40c6">
              Även om det nu ökar dramatiskt eller lite är ändå signalen om
              man ändrar promillegränsen att man tar det på allvar. Om man inte
              gör det kan människor tycka att det är accepterat att ta en öl
              till eller ha en högre promillegräns vid sjötrafik. Signalerna
              utåt blir att det är helt okej.
            </seg>
            <seg n="65bb600e">
              Jag kan ta ett exempel. Det är många stockholmare som besöker
              mitt hemlän Jämtland. Man har skotrar, och de flesta skotrar går
              rätt fort. Men det finns äldre skotrar som inte går lika snabbt.
              De har lägre hästkrafter och går så pass långsamt att man nästan
              får springa vid sidan av skotern i en uppförsbacke för att man
              ska ta sig upp.
            </seg>
            <seg n="057539d2">
              Där gäller samma gräns som för bilar. Många stockholmare tror
              att de har en högre gräns för skotrar som gäller för sjötrafik.
              Det ger en signal utåt om man sänker promillegränsen, och det
              ser bättre ut.
            </seg>
          </u>
          <note type="speaker" n="697e88ce">
            Anf. 38 ANTI AVSAN (m) replik:
          </note>
          <u who="anti_avsan_b6bfe8" xml:id="i-9bbd23643b661a36-4" n="65a51cb9">
            <seg n="6b998676">
              Fru talman! I sitt anförande sade Gunnar Sandberg att sjöfylleriet
              ökar dramatiskt på vissa håll enligt sjöpolisen. Nu är svaret
              att antalet olyckor ökar enligt Sjöfartsverket.
            </seg>
            <seg n="e7ec1c24">
              I den statistik jag stöder mig på framgår det att 90 procent
              av olyckorna sker med nyktra förare, om vi använder det uttrycket.
              Jag vill också påpeka att i de siffror som jag har lyft fram inbegrips
              de fall som är Kustbevakningens. Det finns ingen statistik vid
              sidan av.
            </seg>
            <seg n="c531a7fc">
              Att antalet olyckor ökar är inte ett tecken på att sjöfylleriet
              ökar i sig. Man måste kunna redogöra för det särskilt i statistiken.
              Hur är det med denna statistik? Är det enligt sjöpolisen som sjöfylleriet
              ökar dramatiskt på vissa håll i Sverige, och i så fall var?
            </seg>
            <seg n="19909e38">
              Finns det någon särredovisning av Sjöfartsverkets statistik,
              som Gunnar Sandberg hänvisar till, när det gäller olyckor där
              alkohol är inblandat och andra olyckor?
            </seg>
          </u>
          <note type="speaker" n="330825c3">
            Anf. 39 GUNNAR SANDBERG (s) replik:
          </note>
          <u who="gunnar_sandberg_84118c" xml:id="i-e088f5d74b9ecd12-2" n="70f0364b">
            <seg n="0bf60ec8">
              Fru talman! Nej, jag har inte olycksstatistiken framför mig.
              Detta är enligt Sjöfartsverkets olycksstatistik och rapporter
              från Kustbevakningen.
            </seg>
            <seg n="c65ee9f5">
              I betänkandet står det att frågan om en nedre promillegräns för
              sjötrafiken av flera olika skäl är komplicerad. Du har nämnt några
              i ditt anförande, Anti, talat om vilka de är och varför de skulle
              vara komplicerade. Du sade att de regler som gäller för rattfylleri
              inte utan vidare kan göras tillämpliga för sjöfarten. Du har nämnt
              några skäl, men jag förstår ändå inte problemet.
            </seg>
            <seg n="b67dcea4">
              Vi har en gräns som gäller för bilar, lastbilar, bussar, skotrar,
              fyrhjulingar med mera. Oavsett storlek på motorstyrkan åker du
              dit för rattonykterhet om du har mer än 0,2 promille i blodet,
              även om du som jag tidigare sade ibland är tvungen att springa
              bredvid skotern. Det gäller även om du kör en liten japansk bil,
              en stor stadsjeep eller en lastbil med släp eller utan släp.
            </seg>
            <seg n="b2a54567">
              Det är bra att det finns en gräns på 0,2 promille så att man
              vet vad som gäller. Det skulle vara väldigt krångligt annars.
              Men till sjöss talar man om fartyg som har en längd under sju
              meter, en maximifart som inte överstiger sju knop, segelfartyg
              under sju meter och båtar under rodd. Inför en promilleregel för
              alla båtar som drivs av motor så behöver ni inte hålla på att
              tramsa om avgränsningar för vilka fartyg som borde omfattas av
              promilleregeln.
            </seg>
            <seg n="d9d6c443">
              Den lagändring som trädde i kraft i juli 2008 när det gäller
              sjöfylleribrott var bra. Tjänstemän vid Kustbevakningen har befogenheter
              att ta alkoholutandningsprov och stoppa fartyg för att ta sådana
              prov. Se till att ändra promillegränsen också så blir det perfekt.
            </seg>
          </u>
          <note type="speaker" n="59a4e21d">
            Anf. 40 INGEMAR VÄNERLÖV (kd):
          </note>
          <u who="ingemar_vanerlov_889291" xml:id="i-8b4a4b0d32f41a1e-0" n="aab87df2">
            <seg n="118f7357">
              Fru talman! Yvonne Andersson blev tyvärr tvungen att lämna kammaren
              för ett tag. Kanske hinner hon komma tillbaka innan debatten om
              detta block med fyra betänkanden är slut.
            </seg>
            <seg n="0543841f">
              Jag ska inte använda alla fyra minuter av talartiden. Jag vill
              bara säga att det är en invecklad fråga med sjöfylleri vars problematik
              alliansföreträdarena här har lyft fram på ett mycket bra sätt.
            </seg>
            <seg n="890ac080">
              Det finns en beredning i Regeringskansliet vars resultat vi vill
              avvakta innan vi går vidare. Därför yrkar jag för Kristdemokraternas
              räkning, fru talman, bifall till utskottets förslag i betänkandet
              och avslag på den reservation som finns.
            </seg>
          </u>
          <note type="speaker" n="e2064c51">
            Anf. 41 EGON FRID (v):
          </note>
          <u who="egon_frid_c86215" xml:id="i-d72d43e18bdc3db3-6" n="3e18ef25">
            <seg n="dd134088">
              Fru talman! Jag var inte tillräckligt snabb förut. Jag skulle
              egentligen ha replikerat på Lars Tysklinds anförande. Den fråga
              som är kvarstående efter debatten är om det är tillåtet att framföra
              fordon till sjöss berusad eller om vi ska jämföra trafik på sjön
              med trafik på land.
            </seg>
            <seg n="8a247ebc">
              Det är där jag och vi med vår reservation hävdar att det är viktigt
              att jämställa riskerna att utsätta sig själv och andra för fara
              genom att framföra fordon berusad till sjöss såväl som på land.
            </seg>
            <seg n="014f167e">
              Lars Tysklind påstod att det är förbjudet att framföra ett fordon
              till sjöss berusad. Det är inte sanning som Lars Tysklind säger.
              Det är först om det kan antas att han eller hon inte på ett betryggande
              sätt kan utföra vad som därvid åligger honom eller henne som Kustbevakningen
              har rätt att ta bevisprov. Det är först då man kan stoppas och
              lagföras för sjöfylleri.
            </seg>
            <seg n="7ba7c702">
              Det är jätteviktigt att få en ändring till stånd. Det är därför
              viktigt att regeringen nu, när den förra regeringen inte fick
              möjlighet att genomföra ändringen, snabbt gör en lagändring.
            </seg>
            <seg n="0b43f71b">
              Det har tagits upp en del andra saker i debatten som har problematiserats.
              Om man till exempel är yrkesverksam på sjön har man också ett
              särskilt ansvar. Vissa av de frågorna ska naturligtvis beaktas.
            </seg>
          </u>
          <note type="speaker" n="120d8a57">
            Anf. 42 LARS TYSKLIND (fp) replik:
          </note>
          <u who="lars_tysklind_faac13" xml:id="i-db71127c80a1a9a0-1" n="ba53e639">
            <seg n="f91d3696">
              Fru talman! Jag fick en fråga här från Egon Frid om risker. Man
              ska naturligtvis jämställa risker. Precis som jag sade i mitt
              anförande är det inte acceptabelt att på sjön vara så påverkad
              av alkohol eller andra medel att man inte kan framföra sin båt
              på ett säkert sätt. Det är som lagstiftningen säger. Då döms man
              för sjöfylleri.
            </seg>
            <seg n="6938feed">
              På det sättet är det de facto förbjudet att vara påverkad. Hur
              man definierar påverkan är en annan fråga, som Anti Avsan var
              inne på. En promillegräns är en definitiv gräns på ett annat sätt.
              Spontant kan man tycka att det är ett väldigt bra och lätt sätt
              att hantera frågan.
            </seg>
            <seg n="18788611">
              Icke förty är det ingen enkel fråga. Det finns många komplikationer,
              som vi har hört här. Även Egon Frid anförde att detta är en ganska
              komplicerad fråga. Därför måste slutsatsen vara att man ändå måste
              låta beredningen slutföra sitt arbete så att man ser vad som är
              en lämplig balans på lagstiftningen. Det har ju mycket att göra
              med att man får en lagstiftning som är accepterad bland människor
              och som fungerar bra. De som har hand om övervakandet måste också
              kunna hantera den.
            </seg>
            <seg n="28fa286d">
              Den skillnad som Egon Frid försöker lyfta fram här att man inte
              skulle jämföra risker och att man skulle kunna få köra berusad
              på sjön innebär lite hårklyverier i sammanhanget.
            </seg>
          </u>
          <note type="speaker" n="f1d46e3f">
            Anf. 43 EGON FRID (v) replik:
          </note>
          <u who="egon_frid_c86215" xml:id="i-d72d43e18bdc3db3-7" n="3e18ef25">
            <seg n="64f602d1">
              Fru talman! Det är just detta, Lars Tysklind, som inte är hårklyverier.
              Detta är skillnader i två lagar mellan rattfylleri och sjöfylleri.
              Det är hela den här skillnaden som vi debatterar, och det är den
              som gör frågan så viktig.
            </seg>
            <seg n="59311940">
              Beredningen har pågått tillräckligt länge och har kommit fram
              till det förslag som kan åtgärdas. Detta kan i princip verkställas,
              men sedan finns det vissa saker som blir kvarstående. Man jämställer
              inte sjöfylleri med rattfylleri till hundra procent eftersom vissa
              risker kan vara större. Det gäller till exempel frågan om att
              även en styrman kan ställas till svars ihop med kaptenen på ett
              fartyg. Någon som sitter bredvid föraren av en bil kan inte jämställas
              med honom eller henne.
            </seg>
            <seg n="e89fca51">
              Det är jättebra att jag och Lars Tysklind är överens om vad vi
              menar är risken med att framföra ett fordon till sjöss. Men lagstiftningen
              gör ett undantag för detta det är först när man inte på ett betryggande
              sätt kan utföra vad som därvid åligger någon. Det är det som gör
              hela frågan så intressant. Det finns faktiskt människor som tar
              sig den friheten. De påstår att de kan vara berusade och framföra
              sina båtar, och dessutom har de lagstöd för att göra det. Ingreppen
              mot sjöfylleri kan endast göras om man utsätter någon för en risk
              eller inte framför fordonet på ett betryggande sätt och orsakar
              någon form av olycka.
            </seg>
            <seg n="ff936388">
              Jag berörde cyklar här förut. Riskfaktorn på sjön är lika stor
              om man sitter i en kanot eller i en eka utan motor som om man
              för fram en motorbåt. Man kan dra en parallell där.
            </seg>
          </u>
          <note type="speaker" n="eef0410a">
            Anf. 44 LARS TYSKLIND (fp) replik:
          </note>
          <u who="lars_tysklind_faac13" xml:id="i-db71127c80a1a9a0-2" n="ba53e639">
            <seg n="6d1b36df">
              Fru talman! Det där senaste är kanske egentligen det som är problematiken.
              Om man ser på olycksstatistik och drunkningsolyckor på grund av
              alkohol är en av de absolut vanligaste olyckorna de facto en man
              över 50 år som åker ut och fiskar på en insjö, kanske inmundigar
              öl, behöver ställa sig vid relingen och då faller över bord. Frågan
              är var man ska dra gränsen. I sådana sammanhang, när man är i
              ett berusat tillstånd, borde man inte befinna sig nära vattnet.
              Det blir gränsdragningsproblem, som vi diskuterar hela tiden.
            </seg>
            <seg n="6c1a2de1">
              Jag kan inte i dag säga exakt var vi kommer att landa i frågan
              rent sakligt. Eftersom vi ändå är överens om att frågan är komplicerad
              och mångfasetterad är det viktiga att man låter beredningen bli
              färdig. Kopplingen till behörighetsbevis för fritidsbåtar har
              berörts. Det är också många, till exempel Gunnar Sandberg, som
              i debatten här har nämnt att det finns snabba båtar. Ja, det är
              en risk i sig vare sig man är nykter eller onykter. Eftersom man
              inte får vara onykter får vi väl förutsätta att de som har en
              snabb båt är nyktra. Det är klart att i det sammanhanget är behörighetsbeviset
              och kunskapen om hur man framför en båt det absolut viktiga.
            </seg>
            <seg n="40196d5a">
              Jag kan inte hålla med om att det är tillåtet att vara berusad
              på sjön. Sedan finns det vissa människor som tar sig den friheten.
              Tyvärr är det så även i vägtrafiken. Där finns det definitiva
              förbud, och riskerna är så oerhört mycket större. Ändå tar sig
              människor dessa friheter. Det är tragiskt i sig att människor
              begår lagbrott, men sådan är verkligheten. Det ska naturligtvis
              stävjas på alla fronter.
            </seg>
          </u>
          <note type="speaker" n="82e784cc">
            Anf. 45 EGON FRID (v) replik:
          </note>
          <u who="egon_frid_c86215" xml:id="i-d72d43e18bdc3db3-8" n="3e18ef25">
            <seg n="1fbbf1f8">
              Fru talman! Det är gott och väl, det som Lars Tysklind själv
              tycker och anser. Jag är glad att du tycker det som du tycker.
              Det kan ju påverka den nuvarande regeringen så att den inser det
              tokiga i skillnaden mellan sjöfyllerilagstiftningen och rattfyllerilagstiftningen.
            </seg>
            <seg n="4ad8d373">
              Men det du säger stämmer inte. Det var därför jag tyckte att
              det var viktigt att påpeka det än en gång; det är först när man
              kan misstänkas för brott enligt 20 kap. 4 § sjölagen alltså när
              det kan anses att han eller hon inte på ett betryggande sätt kan
              utföra vad som därvid åligger honom eller henne som man kan lagföras
              enligt sjöfyllerilagen. Lagen tillåter i alltför hög grad att
              alkohol förekommer på sjön. Det är en lagstiftning som vi absolut
              aldrig skulle vara i närheten av att acceptera till lands. Det
              ska vi inte göra till sjöss heller. Vi ska ha samma syn på att
              det är fel att använda alkohol i all form av trafik. Det är jätteviktigt.
              Det handlar om riskfaktorerna och vilka risker man utsätter sig
              själv och andra för när man i berusat tillstånd är ute i trafiken
              eller på sjön.
            </seg>
            <seg n="6d078670">
              Behörighetsfrågorna är mer att jämställa med krav på körkort
              för att köra bil och hastighetsgränser på vägarna. Det är lite
              grann ett annat spår i lagstiftningen. Att jämställa sjöfylleri
              med rattfylleri är att jämställa reglerna för förekomsten av alkohol
              i all typ av trafik.
            </seg>
          </u>
          <note type="speaker" n="4af21d82">
            Anf. 46 ANTI AVSAN (m) replik:
          </note>
          <u who="anti_avsan_b6bfe8" xml:id="i-9bbd23643b661a36-5" n="65a51cb9">
            <seg n="4e327c11">
              Fru talman! Jag ska börja med att ställa den fråga som jag ställde
              till Egon Frid tidigare. Jag ställde den också till Gunnar Sandberg.
              Jag har inte fått något svar. Skarpare påföljder vad är det för
              någonting? Vad menas med det i den gemensamma reservationen?
            </seg>
            <seg n="e48f3320">
              När det gäller Egon Frids resonemang om jämställandet av sjötrafik
              och vägtrafik noterar jag argumentationen för att också ekor och
              kanoter borde omfattas av reglerna. Om man ska jämställa dessa
              hamnar vi i alla fall där jag faktiskt inte trodde att vi skulle
              hamna. Innebär det här möjligen, fru talman, att Egon Frid också
              vill införa straffbarhetsregler när det gäller att cykla och kanske
              också något annat? Det kan ju tänkas att man utgör en fara för
              någon annan om man är berusad alldeles oavsett vad man gör. Ganska
              många misshandelsfall inträffar under berusning. Det har en klar
              koppling till alkohol.
            </seg>
            <seg n="3e53b6ac">
              Frågan är egentligen: När är berusning en fara för annans säkerhet?
              Det är detta som är motstående intressen. Om man ska hårdra det
              är det möjligen så att berusning är en större fara för annans
              säkerhet när det gäller att bli misshandlad eller att misshandla
              någon annan än när det gäller att något skulle inträffa vid en
              specifik situation i sjötrafik. Det kan till exempel handla om
              ett omförtöjningsfall i en vik någonstans där det ligger en ensam
              båt.
            </seg>
            <seg n="9ea8d381">
              Det är detta som är skälet till att lagstiftningen ser ut så
              här just för att man ska kunna möta de motstående intressena.
              Man skiljer på abstrakt eller presumerad fara och konkret fara.
              Det handlar mycket riktigt om konkret fara här. Men det är ett
              väldigt lågt beviskrav, nämligen att det kan antas att man på
              betryggande sätt inte kan framföra fartyg.
            </seg>
          </u>
          <note type="speaker" n="4d23a649">
            Anf. 47 EGON FRID (v) replik:
          </note>
          <u who="egon_frid_c86215" xml:id="i-d72d43e18bdc3db3-9" n="3e18ef25">
            <seg n="60632012">
              Fru talman! Jag hävdar fortfarande att de motstående intressena
              inte är så stora i den här frågan att vi inte skulle kunna jämställa
              sjöfylleri med rattfylleri och få en enhetlig lagstiftning när
              det gäller synen på reglerna för att framföra fordon.
            </seg>
            <seg n="dfb57c71">
              När det gäller frågan om vad vi ska ha för repressalier för folk
              som bryter mot lagen kan jag inte se annat än att det ska vara
              böter och fängelse på olika nivåer.
            </seg>
            <seg n="63598958">
              Vi har tyvärr inga körkort i sjötrafiken. Man skulle också kunna
              dra in körkortet när det gäller rätten att köra båt, men eftersom
              de inte finns än kan man inte dra in dem. Det var ett exempel
              på att det finns goda skäl för att införa körkort för båt.
            </seg>
            <seg n="0de4e1e7">
              Mitt syfte var inte att sänka nivån på debatten genom att diskutera
              cyklar, kanoter och ekor. Mig veterligen har vi någonting som
              heter styrstångsonykterhet i landet. Man kan lagföras om man framför
              en cykel i berusat tillstånd eftersom det ses som ett fordon på
              väg. Därför kan man också ta upp risken när man framför kanot
              eller eka till sjöss. Man utsätter sig själv för samma risk som
              när man framför en stor motorbåt berusad. Det är också en relevant
              jämförelse.
            </seg>
            <seg n="26522a0f">
              Nu är det upp till regeringen att agera och jämställa sjöfylleri
              med rattfylleri.
            </seg>
          </u>
          <note type="speaker" n="18d8787d">
            Anf. 48 ANTI AVSAN (m) replik:
          </note>
          <u who="anti_avsan_b6bfe8" xml:id="i-9bbd23643b661a36-6" n="65a51cb9">
            <seg n="ae21bc11">
              Fru talman! Jag återkommer till detta med att jämställa sjötrafik
              med vägtrafik och talet om så kallad styrstångsfylla. Det kan
              möjligen vara vårdslöshet i trafik, och det är en ganska hög ribba
              att nå upp till. Då handlar det om att man utgör en fara i det
              konkreta fallet. Det beror egentligen inte på berusningen, som
              det är när det gäller sjöfylleri, utan det beror på det man åstadkommer
              eller rent faktiskt gör. Om Egon Frid själv tycker att han sänker
              debattnivån när han talar om ekor och kanoter undrar jag varför
              han gör det. Det verkar lite konstigt.
            </seg>
            <seg n="c7a8bbc3">
              Fru talman! När det gäller frågan om skarpare påföljder noterar
              jag att Egon Frid talar om repressalier. Det är länge sedan vi
              lämnade repressalier i den svenska straffrätten. Det är möjligt
              att man ser särskilt allvarligt på sjöfylleribrott eftersom det
              finns flera andra implikationer också, men jag får inte något
              rimligt svar.
            </seg>
            <seg n="e3f5ed69">
              Det är kanske så som med mycket annat som finns i reservationen
              och de här motionerna att man bortser från problemen och talar
              om andra saker. Om jag ska vara helt uppriktig tror jag inte alls
              att något parti i oppositionen har menat skarpare påföljder, men
              ni har likväl skrivit det. Hur är det med allt det andra som står
              i reservationen och i övrigt? Ni verkar inte vara överens om var
              gränsen för det straffbara området ska gå. Jag tar det till intäkt
              för att om det hade sett annorlunda ut med en annan regering hade
              den här frågan utretts minst lika länge men möjligen på andra
              grunder. Uppenbarligen är det inte så enkelt som vissa vill göra
              gällande.
            </seg>
          </u>
          <note type="speaker" n="b22199cc">
            Anf. 49 EGON FRID (v) replik:
          </note>
          <u who="egon_frid_c86215" xml:id="i-d72d43e18bdc3db3-10" n="3e18ef25">
            <seg n="96c52d90">
              Fru talman! Förlåt att jag inte hittade rätt ord och använde
              ordet fel. Anti Avsan behöver inte se ordet repressalier som en
              ny del av det kommande svenska straffsystemet eller lagstiftningen.
              Jag använde det som en synonym för det straff som vi kan tänka
              oss om man bryter mot lagstiftningen.
            </seg>
            <seg n="dff67beb">
              All lagstiftning kräver någon form av beredningsarbete. Det är
              fråga om hur mycket beredningsarbete man ska lägga ned, hur mycket
              man ska ta hänsyn till motstående intressen och hur stora de här
              motstående intressena är. Det är uppenbart att Anti Avsan och
              Moderaterna har ett oerhört stort intresse av att förstora upp
              och skapa de här motstående intressena. Det finns fog för att
              ha den tron att här finns den så kallade speciella friheten att
              vistas och föra fram en båt på sjön i berusat tillstånd. Det tas
              också till intäkt för att man inte är en dålig båtförare bara
              för att man är berusad trots att man är en dålig bilförare om
              man är berusad när man kör på land. Det är de här speciella friheterna
              som säkert komplicerar beslutsfattande i den här frågan. Det är
              någonting som jag tycker att regeringen visar dålig respekt för
              när man vill jämställa lagstiftning när det gäller att framföra
              fordon till sjöss och på land. Jag hoppas att regeringen gör vad
              som förväntas av den även i den här frågan.
            </seg>
          </u>
          <note n="fb4c6b3d">
            Överläggningen var härmed avslutad.
          </note>
          <note n="9b279edb">
            7 § Associationsrättsliga frågor
          </note>
          <note n="d819e3f5">
            Föredrogs
          </note>
          <note type="speaker" n="39bc94dd">
            Anf. 50 HANNAH BERGSTEDT (s):
          </note>
          <u who="ulf_berg_ddcf6d" xml:id="i-191e50bfbcb552fd-0" n="f3134079" next="i-06b6d8ad00833ec0-0"/>
          <note n="5132b149">
            Fru talman! Dagens debatt behandlar associationsrättsliga frågor,
            revisionsplikt för företag och könsfördelningen i bolagsstyrelser.
            I detta betänkande har Socialdemokraterna två reservationer. Jag
            yrkar bifall till reservation nr 2 angående könsfördelningen i
            bolagsstyrelser.
          </note>
          <u who="ulf_berg_ddcf6d" xml:id="i-06b6d8ad00833ec0-0" n="f3134079" prev="i-191e50bfbcb552fd-0">
            <seg n="e4670270">
              Vi socialdemokrater ser att det finns ett behov av att se över
              balansen mellan kontroll och arbetsbörda för företagen. Vi vill
              ge företagen mer tid och mer resurser att jobba med det som de
              är bäst på, vilket inte alltid innebär pappersexercis.
            </seg>
            <seg n="b2319d41">
              Under vår regeringstid påbörjades ett arbete med en översyn av
              företagens villkor, och vi avsåg att fortsätta det här förenklingsarbetet.
              Det är glädjande att den moderatstyrda regeringen fortsätter det
              här arbetet. Det som är bekymmersamt är att det förslag man tagit
              fram för att avskaffa revisionsplikten inte är helt genomarbetat.
              Som förslaget ser ut nu riskerar det att skapa osund konkurrens
              mellan seriösa och oseriösa företag. Dessutom riskerar det att
              göra det svårare för företag att få lån samtidigt som det tvingar
              upp räntorna för de lån som faktiskt ges. I och med det blir det
              en större osäkerhet för bankerna när insynen saknas.
            </seg>
            <seg n="7db5b3c1">
              Vi socialdemokrater tycker att revisionsplikten ska kvarstå för
              de större företagen för att hjälpa aktieägaren att se hur styrelsen
              och dess vd sköter ansvaret för företaget. Vi anser också att
              revisionsplikten bör avskaffas för de mindre företagen liksom
              man gjort inom EU.
            </seg>
            <seg n="c5d44c50">
              Flera remissinstanser, däribland Ekobrottsmyndigheten, har efterlyst
              nya kontrollåtgärder för att undvika skattefel, ekonomisk brottslighet
              och penningtvätt. Därför vill vi också ge 60 miljoner till Skatteverket
              för att motverka detta.
            </seg>
            <seg n="e2905ae1">
              Det som känns anmärkningsvärt är inte att man vill underlätta
              för företagen. Det arbetar även Socialdemokraterna med. Det som
              är anmärkningsvärt är att den regering som gick till val under
              parollen stoppa fusket och som har försämrat och försvårat för
              sjuka och arbetslösa för att systemen inte ska utnyttjas uppenbarligen
              anser att det inte finns något skäl att granska eller ha regler
              för företag. Är det skillnad på folk och folk?
            </seg>
            <seg n="5448d7d5">
              Vi socialdemokrater vet att de allra flesta människor vill arbeta
              och bidra till vårt gemensamma samhälle. Det gäller såväl arbetstagare
              som företagare. Men till skillnad från regeringspartierna tror
              vi att det behövs ett kontrollsystem för alla, inte bara för vissa.
            </seg>
            <seg n="389e5d9f">
              Fru talman! När mina döttrar, Saga och Tova som är i dag är sju
              och åtta år, blir vuxna vill jag att de ska ha samma möjligheter
              som deras bästa kompis Terje att kunna få en plats i en bolagsstyrelse.
              I dag är det inte så. Antingen tycker man att det är ett problem
              eller så tycker man det inte. För att råda bot på detta krävs
              ett långsiktigt arbete som bör starta redan på BVC, men vi behöver
              också en lagstiftning som kräver att minst 40 procent av styrelseplatserna
              viks för det underrepresenterade könet om vi vill komma någon
              vart i rimlig tid.
            </seg>
            <seg n="ca7f2ddb">
              Ekonominyheterna presenterade i höstas att det med det tempo
              som vi har i dag kommer att dröja 158 år innan könsfördelningen
              i bolagsstyrelser uppnås 158 år för att uppnå det många av oss
              tycker borde vara en självklarhet. Den socialdemokratiska regeringen
              gav en tidsfrist till bolagen för att komma till rätta med det
              här problemet. När vi inte ansåg att ansträngningarna var tillräckliga
              och gick tillräckligt snabbt började vi prata om lagstiftning,
              vilket drog upp tempot avsevärt. Uppenbarligen finns det ett signalsystem
              som gör att om lagstiftaren säger att det är viktigt med kvinnor
              i bolagsstyrelser så börjar man titta efter kvinnor.
            </seg>
            <seg n="6fc55a34">
              Norge är ett annat bra exempel. Redan 2003 antogs en lagstiftning,
              vilket har slagit väl ut. I Norge utgörs i dag 44 procent av bolagsstyrelserna
              av kvinnor detta efter att man har lagstiftat om kvotering.
            </seg>
            <seg n="e85f5f84">
              Dessvärre tyckte den moderatstyrda regeringen uppenbarligen att
              det räckte med det som Socialdemokraterna har gjort och släppte
              därmed rodret. Det går väl bra att guppa fram i makligt tempo
              om man nöjer sig med det, men det går inte om man har ambitionen
              att komma någonvart i rimlig tid, särskilt när det börjar blåsa
              motvind och antalet kvinnliga ledamöter i bolagsstyrelserna faktiskt
              minskar igen. Jag är medveten om att tappet är litet, men varje
              steg bakåt gör att de där 158 åren för mina döttrar blir fler.
              I motvind duger det inte att krypa in i kajutan och gömma sig,
              utan det gäller att fatta rodret och styra upp igen.
            </seg>
            <seg n="29498a2c">
              Det är dags att sluta kvotera in män, vilket i dag är det stora
              problemet. Siffrorna visar entydigt att män i århundraden varit
              privilegierade när det gäller styrande positioner i samhället.
            </seg>
            <seg n="fcf3a7bd">
              Fru talman! Det är inte första gången som vi debatterar det här
              i kammaren. Svaret brukar, som i så många andra fall, vara att
              det är marknaden som ska sköta det här. De privata intressena
              måste själva få bestämma, annars blir det ett intrång i äganderätten.
              Frågan är ju vad man tycker är viktigast. Man får äga, man får
              tjäna pengar och man får välja vilka personer man vill ha med
              i sin styrelse. Men vi socialdemokrater anser inte att man får
              undanhållas möjligheten för att man tillhör ett visst kön. Alla
              ska erbjudas samma möjligheter. I dag hindrar konservativa strukturer
              det här. För det är väl inte så att kompetensen sitter i könet?
            </seg>
            <seg n="75b8cb3c">
              Vad vill företrädarna för den moderatstyrda regeringen säga till
              de kvinnor som ser sig förbisprungna av män trots att deras meriter
              och utbildning vägt tyngre? Vad vill ni säga till mina döttrar?
              Att de ska vänta i 158 år till och att det blir Sagas och Tovas
              barnbarns barnbarn som får samma rätt som sina killkompisar?
            </seg>
            <seg n="036e3982">
              Vi behöver en lagstiftning som bryter mot det konservativa mönster
              som gör att kvinnor i dag är underrepresenterade i bolagsstyrelser,
              och vi behöver en regering som tar det här på allvar.
            </seg>
          </u>
          <note type="speaker" n="6ba3a30a">
            Anf. 51 EGON FRID (v):
          </note>
          <u who="egon_frid_c86215" xml:id="i-d72d43e18bdc3db3-11" n="3e18ef25">
            <seg n="f4aea60a">
              Fru talman! Association betyder sammanslutning, och det är inom
              associationsrätten som rättsregler beträffande olika former av
              samverkan för ekonomiska eller ideella syften behandlas. Många
              av dessa samverkansformer har mycket gamla traditioner. Det märks
              bland annat när vi försöker förändra hur det i dag ser ut med
              jämställdheten och könsfördelningen i bolagsstyrelserna.
            </seg>
            <seg n="30c2d50b">
              Jag kommer att uppehålla mig vid könsfördelning i bolagsstyrelserna,
              och jag vill inledningsvis yrka bifall till reservation 2, även
              om vi naturligtvis också står bakom den andra reservationen.
            </seg>
            <seg n="79d479d9">
              Fru talman! För några år sedan kom en utredning med det utmärkta
              förslaget att en styrelse ska bestå av minst 40 procent ledamöter
              av varje kön. Utredningen innehåller flera förslag som jag inte
              tänker gå in på i detalj, men en viktig sak är att utredaren konstaterar
              att hennes förslag inte innebär någon inskränkning av äganderätten.
              Äganderätten var borgaralliansens och Svenskt Näringslivs favoritargument
              för att såga utredningen. Förslaget om kvotering kallades av alliansen
              för kvalificerat vansinne.
            </seg>
            <seg n="32d71003">
              I dagens betänkande uttalar alliansmajoriteten att det skulle
              vara oacceptabelt att göra ingrepp i ägarkollektivets, bolagsstämmans,
              rätt att självständigt utse sina företrädare i företagsledningen.
              Här är det snarare alliansregeringen som visar prov på kvalificerat
              vansinne. I stället för att ta vara på föreslagen och därmed stärka
              jämställdheten och könsfördelningen i bolagsstyrelserna skickade
              regeringen denna utredning direkt i papperskorgen.
            </seg>
            <seg n="760d75cd">
              Fru talman! I de aktiebolag där staten har bestämmande och inflytande
              hade den tidigare regeringen ställt upp delmålet att andelen kvinnliga
              styrelseledamöter skulle vara minst 40 procent år 2003. Målet
              nåddes genom ett kontinuerligt och systematiskt nomineringsarbete.
              Sommaren 2005 var den genomsnittliga andelen kvinnor i helägda
              statliga bolag 42 procent. Detta kan jämföras med statistik från
              Bolagsverket som avsåg förhållandena i februari 2006. Enligt den
              var 15 procent av styrelseledamöterna i privatägda aktiebolags
              styrelser kvinnor. Det finns med andra ord flera skäl till att
              vi ska behålla våra statliga företag och använda vår ägarstyrning
              för ökad jämställdhet.
            </seg>
            <seg n="f5e1895a">
              Regeringen påstår att det är ett problem att det finns så få
              kvinnor i styrelserna, men den enda lösning som presenteras är
              kvinnors egna initiativ. Så länge vi män som grupp inte vill släppa
              ifrån oss en bit av kakan kommer vi aldrig att få någon jämställdhet,
              vare sig i bolagens styrelser eller någon annanstans.
            </seg>
            <seg n="b2e9091f">
              Fru talman! Ett annat argument som flitigt används i debatten
              är att en lag om kvotering skulle minska kompetensen i styrelserna.
              Det skulle helt enkelt inte finnas tillräckligt många kompetenta
              kvinnor att rekrytera. Vet allianspartierna om att 65 procent
              av de personer som tar examen vid våra universitet och högskolor
              varje år är kvinnor? Ser man till kompetensen borde det rimligtvis
              vara fler kvinnor än män i styrelserna.
            </seg>
            <seg n="7a28e717">
              Men alliansen vill som sagt inte ta problemet på allvar. I stället
              pratar ni om att kvinnor ska få lättare att starta företag i vårdbranschen.
              Som om det skulle bryta den manliga dominansen i redan existerande
              företagsstyrelser!
            </seg>
          </u>
          <note n="d5867a50">
            Jag yrkar bifall till reservation 2.
          </note>
          <note type="speaker" n="e925761d">
            Anf. 52 JAN LINDHOLM (mp):
          </note>
          <u who="jan_lindholm_ff5f4c" xml:id="i-89210ae9135fc335-1" n="de90c8c8" next="i-052c73dbdd09b808-1">
            <seg n="7cc8ad41">
              Fru talman! Civilutskottets betänkande heter Associationsrättsliga
              frågor , vilket jag egentligen tycker är ett hopplöst tungt och
              obegripligt namn på ett politiskt dokument. Jag funderar på hur
              mycket demokratiskt underskott som finns i ett sådant uttryck
              som associationsrättsliga frågor. Betänkandet innehåller i alla
              fall frågor om revisorer i små bolag, frågan om könsfördelning
              i bolagsstyrelser, regler om skyldigheter för de stora aktieägarna
              i förhållande till de mindre aktieägarna i aktiebolag och frågan
              om en översyn av lagen om ekonomiska föreningar.
            </seg>
            <seg n="6781458b">
              Jag inser att även om jag på det sättet försöker beskriva vad
              betänkandet handlar om med ord som skulle göra det möjligt för
              oss som inte är jurister att förstå vad betänkandet handlar om
              är det inte självklart att det blir enklare för det. Men politiken
              är ju till för alla, och därför tycker jag att det är viktigt
              att försöka anstränga sig för att göra saker mer lättbegripliga.
            </seg>
            <seg n="d33f50be">
              Jag vill börja med att yrka bifall till reservation 2 i betänkandet,
              den reservation som handlar om könsfördelning i bolagsstyrelser,
              så att jag inte glömmer bort det. Det finns nämligen två motioner
              i betänkandet från Miljöpartiet som lyfter fram frågan och även
              några motioner från socialdemokratiska ledamöter. De här motionerna
              är inte identiska på något sätt. De har både olika argumentation,
              olika konkretiseringsnivåer och olika idéer om hur man ska gå
              till väga för att åstadkomma en jämnare könsfördelning i bolagsstyrelserna.
            </seg>
            <seg n="42d6b134">
              Fru talman! Jag tänker så här: Om de kvinnor som med god marginal
              har den kompetens som erfordras för att sitta i bolagens styrelser
              verkligen finns i dag pågår det en allvarlig diskriminering i
              vårt land. Vi kan rimligen inte acceptera att det pågår en diskriminering
              av en massa kompetenta kvinnor så att de inte får den karriär
              som de egentligen, i ett rättvist system, skulle ha möjlighet
              till. Så kan det väl ändå inte vara. Det är väl inte rimligt att
              det svenska näringslivet systematiskt skulle diskriminera kvinnor.
              Därför måste det i stället vara så att det i Sverige inte finns
              kvinnor med den kompetens som erfordras för att de ska kunna ta
              de styrelseuppdrag som nu helt verkar vara förbehållna män. Så
              måste det vara om det inte förekommer en oacceptabel diskriminering,
              vilket vi väl ändå måste utgå från att det inte gör.
            </seg>
            <seg n="1c618b7c">
              Eftersom ägarna naturligtvis självklart ska kräva den bästa styrelsen
              det är deras uppdrag är det kört för kvinnorna. Frågan är därför
              hur vi löser det hela. Jag kan inte se någon annan lösning än
              att man på något sätt lagstiftar om en jämnare könsfördelning
              i bolagens styrelser. Kanske kan det ske stegvis under någon sorts
              genomförandeperiod, med delmål och sådant, för då tvingas näringslivet
              att ge kvinnorna möjligheter att skaffa sig erfarenheter i karriärapparaten.
              Som Egon Frid sade handlar det inte bara om examina, utan styrelseuppdrag
              kräver också mycket erfarenhet och tillgång till nätverk, sådant
              som det tar tid att bygga upp. Då skulle näringslivet bli tvunget
              att ge kvinnorna den möjligheten så att tillräckligt många ska
              platsa på den kravnivån, detta för att det ska finnas tillräckligt
              många kvinnor som också utgör det bästa valet.
            </seg>
            <seg n="1310f67a">
              Nu tror jag inte att verkligheten är sådan att dessa kvinnor
              inte finns. Jag tror att de redan finns, och i så fall pågår en
              diskriminering. Det kan vi inte acceptera. Därför är jag övertygad
              om att ifall riksdagen skulle genomföra någon form av lagstiftning
              som tryckte på näringslivet på det här området skulle den lagstiftningen
              kunna vara ganska tuff. Man skulle kunna sätta en ganska kort
              tidsperiod vad gäller krav på en representation som omfattar minst
              40 procent av det underrepresenterade könet, i de allra flesta
              fall kvinnor. Tidsperioden kunde vara på kanske sex år, och därefter
              skulle man kunna ha en förhandling med näringslivet.
            </seg>
            <seg n="01b95590">
              Det är klart att man måste bygga upp kravet successivt genom
              någon sorts inventering och känsla för hur det står till, om alla
              dessa kvinnor redan finns eller om det krävs en period för att
              kvinnor ska hinna skaffa sig de erfarenheter som behövs. Jag vill
              därför inte säga att man ska ha nått halva vägen på tre år eller
              något sådant, utan det måste man naturligtvis ha en noggrannare
              beredning av och en diskussion om med näringslivet och andra intressenter,
              just för att få en bra bild av vad som är möjligt att tänka sig.
              Det kan vara lite trögt i början, men det kan inte finnas några
              rimliga motiv eller argument för att det inte ska vara möjligt
              att genomföra inom till exempel en sexårsperiod.
            </seg>
            <seg n="c18efaf2">
              Jag tänker så här: Antingen finns det en massa kompetenta kvinnor
              som i dag utsätts för en oacceptabel karriärdiskriminering, och
              då måste vi göra någonting åt det, eller så har det system som
              vi i dag har för rekrytering av kvinnor inom näringslivet inte
              förmått locka särskilt många kvinnor att skaffa sig de erfarenheter
              och kunskaper som krävs för att kunna göra styrelsekarriär. Och
              då menar jag att vi måste göra någonting åt det.
            </seg>
            <seg n="2819a05a">
              Vi vet att de företag som vågar ta in kvinnor i sina styrelser
              i huvudsak har mycket goda erfarenheter av det. Det finns forskning
              som till och med tyder på att företag som har kvinnor i styrelserna
              går bättre än andra företag, de är de lönsammaste företagen. Det
              är ju det som är ägarnas huvudmål, och därför borde det finnas
              ett starkt intresse även för ägarna att få en lagstiftning, ett
              regelverk eller någon sorts påtryckning från samhällets, regeringens,
              riksdagens sida.
            </seg>
            <seg n="6ebde4ea">
              Nu vet jag att det finns ett starkt motstånd hos många mot alla
              former av politiska styrmedel som skulle kunna påverka fler kvinnor
              att välja en styrelsekarriär, men jag har egentligen aldrig förstått
              varför det motståndet finns. Vi vet att alla vinner på att fler
              kvinnor kommer in i styrelserna. Ett sådant motstånd är därför
              lika oklokt som att säga att vi inte ska välja den bästa skolan
              utan en sämre skola och lika dumt som att säga att man bara ska
              köra med ena lyset åt gången när man kör bil på natten. Att medvetet
              avstå från det bästa, eller från det säkraste, tycker jag är ganska
              oansvarigt.
            </seg>
            <seg n="7300290c">
              Den reservation som jag talar mig varm för, fru talman, säger
              inte hur regeringen ska gå till väga för att se till att fler
              kvinnor ska välja en styrelsekarriär, och den säger egentligen
              inte heller hur snabbt man ska nå målet. I motionerna framkommer
              ganska tydliga synpunkter i frågan, men reservationen säger bara
              att målet ska vara minst 40 procent av det underrepresenterade
              könet.
            </seg>
            <seg n="11604cef">
              Särskilt med tanke på den begynnande lågkonjunkturen, som de
              flesta av oss tror att vi befinner oss i, tycker jag att det är
              lite svårt att förstå mot vilken bakgrund regeringen väljer att
              inte skynda på med att ta fram en kraftfull reform som kan leda
              i den riktningen. Det är nämligen ett av många möjliga verktyg
              för att möta den negativa ekonomiska utvecklingen. Så är det.
              Att avstå från en resurs är aldrig särskilt klokt, speciellt inte
              när det är fråga om en resurs som inte har de problem som många
              andra resurser har resurser där det råder brist på råvara, resurser
              med föroreningsproblem. Att avstå från en resurs som är så problemfri
              gränsar nästan till dumhet.
            </seg>
            <seg n="1007f9b2">
              Majoritetssidan avstyrker egentligen inte själva tanken i motionerna.
              I rättvisans namn måste jag säga att majoriteten uppenbarligen
              vill samma sak som motionärerna; det läser åtminstone jag ut av
              betänkandet. Majoriteten vill att kvinnorna i ökad utsträckning
              ska komma in i styrelserna. Jag har kanske överdrivit det hela
              lite grann hittills.
            </seg>
            <seg n="391ea271">
              De frågor som återstår är hur det ska gå till, hur länge majoriteten
              tänker sig att det kan ta och om majoriteten har någon ambitionsnivå.
              Jag skulle gärna vilja höra någonting om det, och det vore därför
              intressant om någon från majoritetssidan kunde uttala sig exempelvis
              om en tidsfrist som de kunde tänka sig att ge näringslivet för
              att med andra medel, som jag utgår från att majoritetssidan anser
              finns och som också lite grann redovisas i betänkandet, åstadkomma
              en förändring.
            </seg>
            <seg n="4aef93cd">
              Om man inom en viss tid inte uppnår den ambitionsnivå som majoritetssidan
              har och om det skulle finnas några tankar från majoritetssidan
              om att vidta andra åtgärder skulle det, fru talman, vara intressant
              att få höra om dem i den fortsatta debatten.
            </seg>
          </u>
          <note n="da37702e">
            Anf. 53 ANDREAS NORLÉN (m):
          </note>
          <u who="jan_lindholm_ff5f4c" xml:id="i-052c73dbdd09b808-1" n="de90c8c8" prev="i-89210ae9135fc335-1">
            <seg n="3d46bfd8">
              Fru talman! Min morfar, som dog för åtta år sedan, var elektriker.
              Tidigt kände han dock att tillvaron som anställd blev för styrd.
              Han ville ha handlingsfrihet och förverkliga sina drömmar och
              idéer. Han startade därför eget i Ödeshög i Östergötland, och
              efter 30 år hade han åtta anställda i företaget.
            </seg>
            <seg n="718456b2">
              Min farfar, också han borta sedan några år, var först Konsumföreståndare,
              men inte heller han trivdes med att vara anställd. Han blev i
              stället Icahandlare i Nordingrå i Ångermanland, startade nya verksamheter
              och drev sedermera en kombinerad livsmedelsbutik, järnhandel,
              färgaffär, turistbyrå, åkeri och begravningsbyrå.
            </seg>
            <seg n="ae34dc69">
              Fru talman! Det är entreprenörer som morfar Per och farfar Olle
              som vi bör ha för ögonen när vi i dag debatterar associationsrättsliga
              frågor, det vill säga regelverket för olika företagsformer. Vårt
              uppdrag i riksdagen är att skapa bästa möjliga regelverk så att
              så många entreprenörssjälar som möjligt verkligen vill och vågar
              ta steget från drömmare till riktig företagare. Det är vårt uppdrag.
            </seg>
            <seg n="9ff1b7b2">
              Vi ska göra det enkelt, roligt och lönsamt att driva företag.
              Vi ska minimera antalet entusiaster som avskräcks från företagande
              på grund av krångel, byråkrati och höga kostnader. Det är särskilt
              viktigt i en lågkonjunktur.
            </seg>
            <seg n="19c33a71">
              Det är också i ljuset av detta som man ska se regeringens och
              EU:s arbete med att förenkla reglerna kring redovisning och revision
              liksom översynen av reglerna om aktiekapitalets storlek. Det är
              två av de ämnen som finns med i dagens betänkande.
            </seg>
            <seg n="f148e6a3">
              Det här arbetet är inte slutfört. Beredningen pågår i Regeringskansliet.
              Men inriktningen är tydlig. Det ska bli enklare, roligare och
              lönsammare att starta och driva företag.
            </seg>
            <seg n="2de3b030">
              Utredningen om revisorer och revision föreslår att obligatorisk
              revision i fortsättningen bara ska finnas i börsnoterade företag,
              finansbolag och större företag därutöver. Man har vissa tröskelvärden:
              83 miljoner i omsättning eller fler än 50 anställda.
            </seg>
            <seg n="4aabb67c">
              Det här är en utveckling som har förekommit i nästan alla EU-länder.
              Nästan alla EU-länder har redan undantagsregler för små och medelstora
              företag när det gäller revisionskravet. Nederländerna, Storbritannien
              och Tyskland är några exempel.
            </seg>
            <seg n="691b8f10">
              För svenskt vidkommande skulle det innebära en återgång till
              de regler som gällde i vårt land före 1988. Det är alltså inget
              regelverk som i sig vore främmande för vår rättsordning.
            </seg>
            <seg n="88c51bcf">
              Revision är en betydande utgiftspost, och den är särskilt betungande
              för små företag. Totalt räknar utredningen med att små och medelstora
              företag, om förslagen genomförs, kan slippa obligatoriska kostnader
              på uppemot 6 miljarder kronor per år.
            </seg>
            <seg n="5e8eca5b">
              För ett litet företag är det ofta svårt att förhandla om priset
              för den här revisionstjänsten som man i dag är tvungen att köpa.
              Man befinner sig i en slags beroendeställning till sin revisor.
              Det måste finnas en revisor. Revisorerna som kollektiv har också
              monopol på att utföra revisionstjänster. Därför är det en viktig
              reform för de små och medelstora företagen.
            </seg>
            <seg n="55f8da1a">
              En stor del av det rättsliga ramverket för redovisning och revision
              beslutas på EU-nivå, ofta i form av direktiv. Inom EU finns en
              tydlig inriktning mot att göra en skarp tudelning mellan börsnoterade
              och andra större företag å ena sidan och små och medelstora företag
              å andra sidan.
            </seg>
            <seg n="abd388a8">
              Direktiven, till exempel det fjärde bolagsrättsliga direktivet
              som handlar just om dessa frågor, ger undantagsmöjligheter. Medlemsstaterna
              får göra undantag för små och medelstora företag. Det är en möjlighet
              som Sverige hittills inte har utnyttjat.
            </seg>
            <seg n="93420a98">
              Den här tudelningen inom EU-systemet blir alltmer markerad. Man
              ställer allt högre krav på stora företag att ha en avancerad redovisning.
              Med anledning av det säger utredningen om revisorer och revision
              att det skulle vara en betydande risk för svenska företag om Sverige
              vidhöll avståndstagandet från att utnyttja undantagen i direktiven.
            </seg>
            <seg n="b5b5d676">
              Det skulle leda till att svenska företag fick högre kostnader.
              Man skulle tvingas konkurrera med företag i andra länder som hade
              lägre kostnader för revisorer och revision. Man skulle också så
              småningom tvingas in i ett alltmer avancerat regelverk som egentligen
              är anpassat för börsnoterade företag. Det har alltså betydelse
              för svenskt näringsliv och svenska jobb att Sverige använder de
              möjligheter som finns att lätta på bördorna för mindre företag.
            </seg>
            <seg n="d83a20a2">
              Vad är då svaret från oppositionspartierna? Det blev man faktiskt
              lite oklar över efter Hannah Bergstedts anförande. I reservationen
              från Socialdemokraterna och Vänsterpartiet står det att man vill
              bibehålla revisionsplikten för små och medelstora företag. Sedan
              sade Hanna Bergstedt i debatten, om jag uppfattade det korrekt,
              att Socialdemokraterna vill avskaffa revisionskravet för små företag.
              Då är frågan vad det egentligen är som gäller. Och vad tycker
              Egon Frid från Vänsterpartiet om denna eventuella socialdemokratiska
              omsvängning?
            </seg>
            <seg n="b3d0d7c1">
              Jag har i alla fall uppfattat det som ett tydligt nej från Socialdemokraterna
              och Vänstern till de förändringar som utredningen har föreslagit
              och som regeringen nu bereder. I vart fall Egon Frid lär väl stå
              fast vid detta, det vill säga inga lättnader i revisionsplikten
              för små och medelstora företag.
            </seg>
            <seg n="f8690d55">
              När utredningen pekar på 6 miljarder i möjliga besparingar för
              de små och medelstora företagen, när utredningen pekar på konkurrensen
              från länder med ett enklare regelverk och när utredningen säger
              att småbolag kommer att tvingas använda regler som egentligen
              är anpassade för börsföretag säger Vänsterpartiet, möjligen också
              Socialdemokraterna: Nej, det bryr vi oss inte om.
            </seg>
            <seg n="f16f9367">
              När det gäller könsfördelningen i bolagsstyrelser håller jag
              gärna med om att situationen är otillfredsställande. Det är anmärkningsvärt
              att de börsnoterade företagen rekryterar så få kvinnor som de
              gör till sina styrelser. Det beror säkert delvis på slentrian,
              okunskap och kompisrekrytering.
            </seg>
            <seg n="af950473">
              Min personliga erfarenhet är att arbetsgrupper och andra samarbeten
              blir mer dynamiska och mer framgångsrika om grupperna består av
              såväl män som kvinnor. Jag tror därför att svenska börsföretag
              skulle må bra av att ha en jämnare könsfördelning i sina styrelser.
            </seg>
            <seg n="9385d97c">
              Det är en insikt som också finns i stora delar av näringslivet.
              Svensk kod för bolagsstyrning som har utarbetats av näringslivets
              egna organisationer pekar just på vikten av en jämn könsfördelning
              i bolagsstyrelserna.
            </seg>
            <seg n="e6309174">
              Innebär då detta som jag nu har sagt att jag delar oppositionens
              krav på lagstadgad könskvotering till börsbolagens styrelser?
              Svaret är nej. Det finns nämligen ett principiellt problem: Det
              är inte våra företag. Det är inte mitt företag, det är inte Hannah
              Bergstedts företag, det är inte Egon Frids företag, och det är
              inte Jan Lindholms företag.
            </seg>
            <seg n="dd712f38">
              Styrelsen i alla aktiebolag är ägarnas ombud. De har ägarnas
              uppdrag att tillvarata ägarnas intressen, ägarnas uppdrag att
              leda företaget. Då är det också ägarnas sak att utse dessa ombud.
              Jag kan försäkra mina ärade meddebattörer att om min morfar eller
              farfar hade fått order av staten att i sina små aktiebolagsstyrelser
              välja in personer ur olika kvotgrupper hade de definitivt rest
              ragg och morrat något om sovjetfasoner.
            </seg>
            <seg n="95f54e2d">
              Det var visserligen inte fråga om börsföretag, men principen
              är densamma. Ägarna har rätt och ska ha rätt att utse sina egna
              ombud. De kan utse personer som är obegåvade eller kloka, unga
              eller gamla, män eller kvinnor. Det är deras val.
            </seg>
            <seg n="251b437e">
              Vi tror på ett fritt näringsliv. Företag har rätt att fatta dåliga
              beslut i alla möjliga frågor. Jan Lindholm sade att det sätt som
              näringslivet sköter rekryteringsfrågorna på gränsar till dumhet.
              Ja, aktieägarna får vara dumma. Så är det i ett fritt samhälle.
              Man får fatta dumma beslut. Man får göra dåliga affärer. Det är
              ytterst ägarnas ansvar att leda sina företag på ett klokt och
              begåvat sätt, om de finner att det är så de vill leda dem.
            </seg>
            <seg n="11df3674">
              Det här är, fru talman, en djupt ideologisk fråga. Egon Frid
              och Vänstern har aldrig visat äganderätten något större intresse.
              Så det är inte så förvånande att man viftar bort den typen av
              invändningar. Men det är det grundläggande argumentet. Det handlar
              om vår syn på ett fritt näringsliv och äganderätten. Därför måste
              ägarna själva få utse sina ombud.
            </seg>
            <seg n="021e69a8">
              Jag kan notera avslutningsvis att alliansregeringen har ett utmärkt
              resultat när det gäller att rekrytera såväl män som kvinnor till
              viktiga poster. I helägda statliga bolag är det nu 49 procent
              kvinnor i styrelserna. När det gäller utnämningarna av generaldirektörer
              och andra tunga uppdrag är könsfördelningen helt jämn i alliansregeringens
              Sverige. När det gäller ledamöter i kommittéer och andra viktiga
              organ är också könsfördelningen jämn. Det är 48 procent kvinnor.
            </seg>
            <seg n="8f4691ea">
              Det här är bättre än vad den förra regeringen uppnådde, och det
              är resultatet av ett medvetet rekryteringsarbete som visar att
              vi tar jämställdhetsfrågorna på allvar.
            </seg>
          </u>
          <note n="a15f332d">
            Med detta, fru talman, yrkar jag bifall till förslaget i betänkandet
            och avslag på motionerna.
          </note>
          <note type="speaker" n="5378b610">
            Anf. 54 HANNAH BERGSTEDT (s) replik:
          </note>
          <u who="ulf_berg_ddcf6d" xml:id="i-191e50bfbcb552fd-1" n="f3134079" next="i-06b6d8ad00833ec0-1">
            <seg n="7b16ab85">
              Fru talman! Regeringsföreträdarna säger sig dela problembilden
              med oppositionen. Det är ju glädjande. Men precis som jag sade
              i mitt anförande fokuserar man på äganderätten och ägandeförhållanden.
              Det är inte mitt företag, inte ditt företag och så vidare.
            </seg>
            <seg n="9fac9556">
              Om de som kämpade för kvinnlig rösträtt hade nöjt sig med att
              konstatera att de som sitter och bestämmer tids nog kommer att
              inse att det blir bättre beslut om även kvinnor får sitta med
              i beslutsfattande organ, när tror Andreas Norlén och den moderatstyrda
              regeringens representanter att vi då hade fått kvinnlig rösträtt?
              Tror ni exempelvis att vi i dag hade kunnat säga fru talman?
            </seg>
            <seg n="3360233b">
              Lite grann funderar jag på vilka åtgärder det är som Andreas
              Norlén anser att man ska göra för att få bukt med den inkvotering
              av män som i dag råder.
            </seg>
          </u>
          <note n="f947244e">
            Anf. 55 ANDREAS NORLÉN (m) replik:
          </note>
          <u who="ulf_berg_ddcf6d" xml:id="i-06b6d8ad00833ec0-1" n="f3134079" prev="i-191e50bfbcb552fd-1">
            <seg n="6b0d0579">
              Fru talman! Det Hannah Bergstedt säger om kvinnlig rösträtt är
              intressant. Problemet är bara att det finns en väsentlig principiell
              skillnad mellan börsföretag å ena sidan och innebörden av ett
              medborgarskap å den andra.
            </seg>
            <seg n="05488dc0">
              Medborgarskapet är någonting som omfattas av principerna i den
              politiska demokratin. Näringslivet omfattas inte på det sättet
              av den politiska demokratins principer. Just som jag sade i mitt
              anförande: Om man äger något har man rätt att bestämma över hur
              det ska förvaltas. Det är innebörden i äganderätten. Om jag vill
              anförtro det jag äger, ett aktiebolag eller någonting annat, till
              vissa personer är det min rätt att göra det. Väljer jag andra
              personer är det min rätt att göra det.
            </seg>
            <seg n="c1ebc5ff">
              Det är väl snarare så att den socialdemokratiskt styrda oppositionen
              brukar anklaga oss i alliansen för att blanda ihop marknad och
              politik. Men det är precis det Hannah Bergstedt gör i sitt anförande
              genom den här jämförelsen som haltar.
            </seg>
            <seg n="57f15fb5">
              Jag noterar också, fru talman, att jag i mitt anförande lade
              huvudfokus på debatten om revisionsregleringen. Det handlar om
              kostnader för företagen på 6 miljarder kronor per år. Det handlar
              om vikten av rättvis konkurrens mellan företag i olika europeiska
              länder. Det handlar om att småföretagen inte ska tvingas följa
              regler som är anpassade för börsföretag allt detta är poänger
              som är viktiga att lyfta fram i en lågkonjunktur.
            </seg>
            <seg n="a8851fc8">
              Men det Hannah Bergstedt väljer att fokusera på är frågan om
              börsföretagens styrelser. Det är visserligen en principiellt intressant
              fråga, men den berör ungefär 300 företag på olika börser och marknadsplatser.
              De uppemot 250 000 företag som berörs av revisionsreglerna är
              tydligen inte lika intressanta för Hannah Bergstedt.
            </seg>
            <seg n="ce38b2f2">
              Jag skulle vilja ställa frågan: Hur kan ni stå för den politik
              när det gäller revisionspliktens omfattning i en lågkonjunktur?
            </seg>
          </u>
          <note type="speaker" n="4a6455df">
            Anf. 56 HANNAH BERGSTEDT (s) replik:
          </note>
          <u who="ulf_berg_ddcf6d" xml:id="i-191e50bfbcb552fd-2" n="f3134079" next="i-06b6d8ad00833ec0-2">
            <seg n="2cade2d1">
              Fru talman! Intressant fråga, säger Andreas Norlén. Jag undrar
              om det är det budskapet du har till mina döttrar, sju och åtta
              år gamla, när de är vuxna att det var ju intressant att det tar
              158 år med den hastighet vi har i dag när det handlar om att förbättra
              könsfördelningen i våra bolagsstyrelser.
            </seg>
            <seg n="50563ea9">
              Frågan är om vi ska låta föråldrade traditioner och konservativa
              mönster styra eller om vi aktivt ska ta ansvar för att ge alla
              medborgare samma möjlighet att vara aktiva samhällsmedborgare
              och att forma villkoren för beslutsfattande, vilket är den målformulering
              som riksdagen har antagit för detta område.
            </seg>
            <seg n="530c8e55">
              Jag och Socialdemokraterna anser att vi som beslutsfattare och
              politiker måste ta ansvar för att bryta oönskade mönster. Andreas
              Norlén tycker att det är en intressant fråga. Han ger dock inget
              svar på vad man har tänkt göra för att få bukt med den utan tänker
              att vi väntar och ser om de själva kommer till rätta med det här
              och inser att det är viktigt att ha med även kvinnor i samhällsbeslutande
              organ och även i bolagsstyrelser.
            </seg>
          </u>
          <note n="873151ec">
            Anf. 57 ANDREAS NORLÉN (m) replik:
          </note>
          <u who="ulf_berg_ddcf6d" xml:id="i-06b6d8ad00833ec0-2" n="f3134079" prev="i-191e50bfbcb552fd-2">
            <seg n="c766d8ce">
              Fru talman! Jag noterar att Hannah Bergstedt fortfarande inte
              är intresserad av att debattera revisionsregleringen som alltså
              gäller kostnader på 6 miljarder per år för svenska små och medelstora
              företag. Det säger väl en del om vad småföretagarpartiet Socialdemokraterna
              egentligen bryr sig om här i världen. Men låt gå för detta.
            </seg>
            <seg n="a26e9a49">
              När det gäller frågan om bolagsstyrelserna sade jag redan i mitt
              anförande att jag tycker att frågan om kvinnor och män och deras
              möjligheter i samhällslivet är en mycket central och viktig fråga.
              Det är viktigt att kvinnor och män har goda möjligheter att verka
              på samhällslivets alla områden, och jag delar också uppfattningen
              att det är olyckligt och olämpligt att man har en så liten kvinnlig
              representation i börsbolagens styrelser.
            </seg>
            <seg n="65148ec8">
              Hannah Bergstedt frågade vad jag har för budskap till hennes
              döttrar med anledning av de frågor hon ställde till mig. Jag skulle
              säga att det långsiktigt viktigaste beskedet som jag kan ge Hannah
              Bergstedt och hennes döttrar är att ett fritt näringsliv och respekt
              för äganderätt och andra grundläggande principer är den bästa
              garanten för en god samhällsutveckling.
            </seg>
            <seg n="0df76623">
              Att Sverige reste sig från att vara ett av Europas fattigaste
              länder på 1800-talet till att bli ett av världens rikaste länder
              på 1900-talet berodde på en lång rad liberala reformer som syftade
              till att skapa ett fritt näringsliv, fritt från skråväsende, fritt
              från exporttullar och importhinder ett fritt näringsliv som kunde
              utvecklas i frihet. Därför ska vi vara mycket aktsamma när vi
              inför nya regleringar som styr hur detta näringsliv ska utvecklas.
            </seg>
            <seg n="b686789d">
              Hur mycket jag än kan tycka att näringslivets rekryteringskommittéer
              gör ett dåligt jobb när de inte lyfter fram kvinnor är detta inte
              min sak att avdöma. Det är en fråga för börsbolagens ägare. Det
              är den grundläggande uppfattningen, och där skiljer vi oss åt.
            </seg>
          </u>
          <note type="speaker" n="816d33e9">
            Anf. 58 LENNART PETTERSSON (c):
          </note>
          <u who="lennart_pettersson_764dee" xml:id="i-05b337d69d516618-2" n="c8f09b0e">
            <seg n="efaa4eac">
              Herr talman! I dagens behandling av motionerna som rör associationsrättsliga
              frågor går det att läsa ut dels ideologiska och principiella skillnader,
              dels kanske ännu mer skillnader i attityder hur vi ser på företagen
              i Sverige.
            </seg>
            <seg n="9b6c0a9d">
              Jag instämmer i motionärernas uppfattning att det är viktigt
              med en hyfsat jämn fördelning mellan män och kvinnor i bolagsstyrelser,
              och jag både hoppas och tror att alla här närvarande har samma
              uppfattning. Det vi tvistar om är vägen dit. Från Centerpartiets
              och alliansens sida förordar vi den frivilliga vägen, och där
              är opinionsbildning en viktig ingrediens.
            </seg>
            <seg n="9be290ca">
              En annan viktig faktor är att staten går före i jämställdhetsarbetet,
              både när det gäller kvinnliga chefer och en jämn fördelning i
              styrelserna. Detta har staten lyckats bra med. Jag utgår nämligen
              från att uppgiften om att vi redan på den gamla regeringens tid
              nådde en kvinnlig representation i styrelserna på 40 procent är
              korrekt, och vi har färska uppgifter på att antalet och andelen
              kvinnliga chefer har ökat markant efter regeringsskiftet.
            </seg>
            <seg n="a498a648">
              Låt mig alltså konstatera att den tidigare regeringen gjorde
              bra ifrån sig när det gäller de statliga styrelserna men att den
              nuvarande, med näringsminister Maud Olofsson i spetsen, har lyckats
              ännu bättre än sin föregångare i arbetet med att öka antalet kvinnliga
              chefer i statliga verk, bolag och myndigheter.
            </seg>
            <seg n="0743a102">
              Herr talman! Jag vill också säga några ord om revisionsplikten
              i små och medelstora företag. Det är frågan om en regelförenkling,
              helt i linje med Centerpartiets och alliansens småföretagarpolitik.
              Den bedöms minska kostnaderna för svenska företag med ca 6 miljarder
              och är nu på väg att genomföras.
            </seg>
            <seg n="7855abb7">
              Socialdemokraterna och Vänsterpartiet motsätter sig denna besparing
              och regelförenkling för företagen. De hänger kvar i gårdagens
              överbyråkratiska samhälle där kraven inte står i relation till
              nyttan.
            </seg>
            <seg n="3a10e853">
              Det är alltid lättast att ta exempel i sin egen närhet och omgivning.
              Låt mig därför beskriva mitt eget företag. Jag kan passa på att
              bekänna att styrelsen i mitt företag består till 100 procent av
              män, och suppleanterna består till 100 procent av kvinnor. Jag
              kan nämligen inte klyva mig, och jag kan inte heller klyva min
              fru. Detta är viktigt att veta, och jag uppfattar att ni inte
              riktigt har klart för er hur småföretagsamheten fungerar i detta
              land. Huvuddelen av småföretagens styrelser består nämligen en
              person en ordinarie ledamot och en suppleant.
            </seg>
            <seg n="985f0fae">
              Då vill jag fråga: Om det är så att vi skulle lagstifta om detta
              med minst 40 procent av det underrepresenterade könet, hur löser
              man det i alla de småbolag som bara har en styrelseledamot?
            </seg>
            <seg n="3a9f09fa">
              Fram till i våras ägde jag ett mäkleriföretag i Svalöv med två
              anställda och har drivit det som aktiebolag det senaste tio åren.
              De senaste tre åren har revisionsplikten kostat företaget nästan
              10 000 kronor i genomsnitt varje år. Till detta ska läggas redovisningskostnader
              i form av bokslut och deklaration på ca 15 000 kronor, trots att
              vi har skött den dagliga bokföringen och skatteredovisningen själva.
            </seg>
            <seg n="be0deecb">
              Jag har kvar mitt bolag, även om jag har sålt verksamheten, och
              jag är fortsatt skyldig att använda en godkänd revisor, trots
              att det inte är någon aktivitet i bolaget. Se detta som ett konkret
              exempel på hur Socialdemokraterna och Vänsterpartiet vill fortsätta
              att fördyra för småföretagarna i Sverige.
            </seg>
            <seg n="9d232192">
              Det är viktigt att sköta sin ekonomi, men det gäller oavsett
              om man är företagare eller inte. Detta går att hantera inom ramen
              för vanliga bokförings- och redovisningstjänster. De företag som
              känner sig otrygga med detta kan självklart använda godkända revisorer
              om de så önskar. De banker som vill ha en extra trygghet i kreditgivningen
              kan även framöver ställa krav på godkända revisorer om man så
              önskar.
            </seg>
            <seg n="e7f57059">
              Det finns alltså inga skäl, herr talman, att ställa sig bakom
              vare sig den eller övriga motioner, utan jag yrkar i stället bifall
              till förslagen i utskottets betänkande och avslag på samtliga
              reservationer.
            </seg>
          </u>
          <note type="speaker" n="7a11e8d9">
            Anf. 59 EGON FRID (v) replik:
          </note>
          <u who="egon_frid_c86215" xml:id="i-d72d43e18bdc3db3-12" n="3e18ef25">
            <seg n="19b39690">
              Herr talman! Jag vill bara göra ett litet inlägg utifrån att
              vi har olika mycket att göra ibland. Just nu tycker inte jag att
              någon från majoritetsföreträdarna ska ta överord i sin mun om
              hur duktiga ni är som småföretagarparti eller inte. Vi diskuterar
              ett motionsbetänkande i dag som rör revisionsplikten. Jag har
              läst propositionslistan för i vår och jag har läst den för i höst
              och vad jag ser finns det inte ett enda tecken på att det ska
              komma en proposition från regeringen som vill göra de förändringar
              som ni skryter om att ni är så bra på och som enligt Andreas Norlén
              skulle kosta småföretagarna i Sverige 6 miljarder, en siffra som
              jag tror är svår att belägga i sig.
            </seg>
            <seg n="3182728b">
              Det jag egentligen vill säga är att jag tycker att vi ska ta
              den här diskussionen på ett bra sätt när regeringen kommer med
              sin proposition där man vill genomföra de förändringar som ni
              står här och skryter om i dag att ni är så bra på. Jag vill ändå
              säga det utifrån att ni ställer frågor som jag i alla fall känner
              att vi inte har haft utrymme att på ett bra sätt gå in och ta
              debatten om i dag, med respekt för att vi gärna tar debatten den
              dag det kommer en proposition i de här frågorna och vi utifrån
              regeringens förslag kan bemöta det här på ett bättre sätt. Det
              är vad vi kan kalla en liten röstförklaring från min sida i dag.
            </seg>
          </u>
          <note type="speaker" n="beb99230">
            Anf. 60 LENNART PETTERSSON (c) replik:
          </note>
          <u who="lennart_pettersson_764dee" xml:id="i-05b337d69d516618-3" n="c8f09b0e">
            <seg n="289cc9d6">
              Herr talman! Jag måste säga att jag inte förstod någonting av
              det Egon Frid sade. Här föreligger motioner från oppositionen
              med uppfattningar, och vi bemöter de uppfattningarna i debatten.
              Samtidigt säger Egon Frid att vi liksom inte kan diskutera detta
              i dag.
            </seg>
            <seg n="14983b6e">
              Det är väl klart att vi kan. Det är ju ni som har kommit med
              förslagen och säger att ni vill ändra något som vi som ansvariga
              i majoritet ska verkställa. Vari ligger problemen? Jag förstår
              ingenting.
            </seg>
            <seg n="237fd0ac">
              Likadant när det gäller de 6 miljarderna 5,8 om vi ska vara exakta.
              Det är en utredare som har kommit fram till att det är på det
              sättet, om det sedan är Ekonomistyrningsverket eller folk på departement
              saknar betydelse. Det finns ju modeller som man använder i dag
              för att räkna ut vad det innebär i kronor och ören när man gör
              de här regelförenklingarna. Det ska sättas kronor och ören på
              varje regelförenkling. Detta har landat i en förändring som innebär
              en minskad kostnad på nästan 6 miljarder.
            </seg>
            <seg n="4705c888">
              Självklart är det så att har man tillsatt en utredning kommer
              en proposition. Jag kan inte svara på varför den inte råkar vara
              med på propositionslistan. Jag vet inte heller om den kommer de
              närmaste månaderna, till hösten eller till våren. Jag har inte
              den informationen, men det går att ta reda på. Självklart kommer
              detta att förändras i den riktningen.
            </seg>
            <seg n="87527455">
              Jag tar gärna en ny debatt med Egon Frid om detta. Då vet jag
              inte hur ni ska tackla det, för då står vi inför fakta. Då är
              det ett skarpt förslag. Varför debatten skulle bli bättre vid
              det tillfället eller att ni skulle ha andra uppfattningar då än
              i dag förstår jag inte.
            </seg>
          </u>
          <note type="speaker" n="be06e489">
            Anf. 61 EGON FRID (v) replik:
          </note>
          <u who="egon_frid_c86215" xml:id="i-d72d43e18bdc3db3-13" n="3e18ef25">
            <seg n="db792595">
              Herr talman! Det var det jag menade, att vi ska ta debatten när
              vi har mer tid och utrymme för det och också vet vilka förslag
              som kommer från regeringen. Då kan ni också på ett tydligare sätt
              påvisa vilka förslag ni kommer med. Era förslag i dag är ju inte
              annat än just motioner.
            </seg>
            <seg n="94b9d066">
              Att jag över huvud taget yttrar mig i dag är just för att förklara
              att vi inte har några bra svar på era frågor, med respekt för
              att jag ändå vill uttrycka att jag vill ta den debatten med er
              när i alla fall jag har större utrymme för det, och det är när
              ni har lagt fram en proposition på området. Sedan har ni naturligtvis
              rätt att säga vad ni vill i dag. Det var inte den rätten jag ifrågasatte.
            </seg>
          </u>
          <note type="speaker" n="9105b5f2">
            Anf. 62 LENNART PETTERSSON (c) replik:
          </note>
          <u who="lennart_pettersson_764dee" xml:id="i-05b337d69d516618-4" n="c8f09b0e">
            <seg n="31da8d9e">
              Herr talman! Vad jag vet hade vi det här ärendet uppe i utskottet.
              Då fanns inga förslag om att vi skulle avvakta med de motioner
              som berör revisionsplikten till dess att det kommer en proposition
              från regeringen. Egon Frid, och övriga oppositionen också vad
              det beträffar, hade ju möjligheten att tycka till om ni anser
              att det är olämpligt att ha den debatten i dag.
            </seg>
            <seg n="cd3f3813">
              Även om inte Egon Frid kan svara skulle jag vilja ställa frågan:
              Varför i hela friden tog ni inte upp det ärendet i utskottet i
              så fall så kunde vi ha samlat ihop frågorna och haft en enda debatt?
              Det avstod ni ju från.
            </seg>
            <seg n="711b6956">
              Varför inte Egon Frid kan föra en debatt vet inte jag. Inte beror
              det på att vi har varit otydliga. Vi har skrivit ett betänkande
              med våra uppfattningar där vi bemöter förslagen i motionerna.
              Sedan är det upp till er att hantera det i den debatt som förs
              i dag.
            </seg>
            <seg n="054cde31">
              Jag skulle vilja säga att den nånannanism som finns i vissa sammanhang
              tydligen gäller här också. Det är fråga om att ta ett eget ansvar
              och inte skylla på någon annan för att man inte klarar debatten.
            </seg>
          </u>
          <note type="speaker" n="df8f0533">
            Anf. 63 LARS TYSKLIND (fp):
          </note>
          <u who="lars_tysklind_faac13" xml:id="i-db71127c80a1a9a0-3" n="ba53e639">
            <seg n="15935997">
              Herr talman! Efter den här diskussionen kan man konstatera att
              det var utskottsmajoritetens slutsats att vi faktiskt skulle avvakta
              ett ställningstagande tills det arbete som pågår både på nationell
              nivå och på EU-nivå faktiskt är avslutat och färdigberett. Vi
              kanske är överens på den punkten trots allt.
            </seg>
            <seg n="9d26def7">
              Annars har man en stark känsla av att det finns mycket ideologi
              i det här betänkandet. När det gäller revisionsplikten är det
              viktigt att notera, som har påpekats här, att när vi pratar om
              undantag handlar det om små företag, och de är väldigt många.
              Jag tror att det stod att utredningen har kommit fram till att
              det egentligen var bara 4 procent som fortfarande skulle ha revisionsplikt.
              I de fallen där man har kvar revisionsplikten har man det kanske
              av naturliga skäl. Det är ju stora och börsnoterade företag där
              man kanske kan säga att ägandet är lite på avstånd och att man
              behöver en koppling mellan ägande och styrelse på ett helt annat
              sätt.
            </seg>
            <seg n="33418956">
              När det gäller de små företagen är det, precis som har sagts
              här, naturligtvis en mycket viktig del i förenklingsarbetet, att
              det blir lättare att vara företagare och att man själv kan välja
              den nivå på redovisning och revision som man känner sig ha behov
              av. Vi kan också konstatera, som har gjorts tidigare, att många
              av de andra EU-länderna, det vill säga de flesta, faktiskt har
              de här undantagen redan för små företag.
            </seg>
            <seg n="e5c9c414">
              Herr talman! Sedan kan man naturligtvis, som också har nämnts
              det är mycket som har nämnts konstatera att de små företagen av
              andra anledningar själva väljer att ta hjälp av revisorer och
              göra en revision. Men det är egentligen en helt annan form. Då
              är det ju en förtroendeperson som är bunden till företaget, man
              kan nästan säga som en konsult. Det är inte en person som utför
              mer offentligrättsliga uppdrag som att kolla att skatten betalas
              in och förhindra ekobrottslighet. Det blir ett helt annat förhållande.
            </seg>
            <seg n="3d10c29a">
              Låt oss gå över till frågan om könsfördelning i bolagsstyrelser.
              Vi kan titta på den samlade reservationen i frågan. Jag kan bocka
              av vissa punkter som vi de facto kan vara överens om, till exempel
              att sträva efter en jämn fördelning av makt och inflytande mellan
              kvinnor och män. Det är väl ingen annan här som har någon annan
              uppfattning. Naturligtvis ska vi ta till vara alla människors
              kompetens. Sammansättningen i en styrelse gynnar företagen och
              därmed tillväxten. Jag utgår från att om man är ägare till ett
              företag har man det för ögonen i de sammanhangen. Det är ändå
              upp till ägarna att se till att det är så.
            </seg>
            <seg n="b9e80ae1">
              Längre ned i reservationen står det att det finns djupt rotade
              traditioner och värderingar som gör att kvinnor hindras. Så är
              det säkert. Vi har alla en uppgift att vara opinionsbildare för
              att komma ur den situationen. Det vore fel att säga att det inte
              finns sådana konservativa hinder i sammanhanget.
            </seg>
            <seg n="76972a47">
              Men att i det sammanhanget dra slutsatsen att det är med hjälp
              av lagstiftning vi ska förändra samhället blir helt felaktigt
              från min och Folkpartiets sida, och även från alliansen i övrigt,
              har vi hört. Generellt är en jämn könsfördelning inom alla områden
              positivt. Jag har mycket svårt att tro något annat. Det är Folkpartiets
              absoluta övertygelse. Det gäller naturligtvis också bolagsstyrelser.
              Men att utifrån det dra slutsatsen att så stora inskränkningar
              i äganderätten ska göras, det vill säga att man från politiskt
              håll bestämmer sammansättningen i bolagsstyrelser, är en helt
              oacceptabel väg att gå. Ägarna måste utse styrelserna.
            </seg>
            <seg n="aed754b3">
              Tidigare i debatten har det funnits ett argument jag kommer inte
              ihåg vem som framförde det om att det skulle finnas en uppfattning
              på allianssidan om att kvinnor inte skulle ha samma kompetensnivå
              som män. Jag vill framföra från talarstolen att för min del och
              säkert för alla mina kollegers del är jag helt övertygad om att
              det finns minst lika många kompetenta kvinnor som män. Det är
              inte där problemet ligger.
            </seg>
            <seg n="e20fb3f9">
              Det framgår i utskottsbetänkandet att näringslivet centralt arbetar
              i enlighet med Svensk kod och enligt noteringskraven på Helsingforssbörsen.
              De ser problemet. Det ska vi se positivt på.
            </seg>
            <seg n="48a5a5fc">
              Man kan inte räkna i antal år, som Hannah Bergstedt gör. En sådan
              här utveckling kommer naturligtvis att accelerera. Det är så med
              allt som sitter fast i historien och traditioner. När väl utvecklingen
              kommer, kommer den snabbt. Jag är övertygad om att det blir så
              även på detta område.
            </seg>
            <seg n="d32af0e1">
              Med detta vill jag yrka bifall till förslaget i betänkandet och
              avslag på reservationerna.
            </seg>
          </u>
          <note type="speaker" n="e7a2541e">
            Anf. 64 HANNAH BERGSTEDT (s) replik:
          </note>
          <u who="ulf_berg_ddcf6d" xml:id="i-368b22b6abf13eea-0" n="f3134079">
            <seg n="e77f7298">
              Herr talman! Jag ska inte helt ducka för anklagelserna som haglar
              om att vi inte tycker att revisionsplikten är viktig. Andreas
              Norlén och ävenså Lennart Pettersson har tagit upp frågan.
            </seg>
            <seg n="505f1ef9">
              Det är klart att vi brinner för olika saker. Andreas Norlén och
              Lars Tysklind brinner uppenbarligen för associationsrätt. Själv
              brinner jag för att ge alla människor lika värde och lika möjligheter.
            </seg>
            <seg n="b4ab434d">
              Vi socialdemokrater tycker att revisionsplikten ska kvarstå för
              de större företagen. Vi har också angett att skälet är för att
              hjälpa aktieägarna att utvärdera styrelsens och vd:ns hantering
              av företaget. Vi har också sagt att vi anser att revisionsplikten
              successivt bör avskaffas för mindre företag, precis som nämnts
              tidigare har skett inom EU.
            </seg>
            <seg n="f1a6ae4d">
              Vi tycker också att det bör finnas ett kontrollsystem. Den lagstiftning
              som infördes 1988 var just för att man pratade om att förhindra
              skattefusk och ekonomisk brottslighet. I remissvaren har en majoritet
              tyckt till om just dessa frågor, nämligen vad man ska göra för
              att förhindra fusk och ekonomisk brottslighet.
            </seg>
            <seg n="02084ca0">
              Vad anser den moderatstyrda regeringens representanter, Lars
              Tysklind, att man i stället ska göra för att få bukt med eventuella
              problem?
            </seg>
          </u>
          <note type="speaker" n="786bb960">
            Anf. 65 LARS TYSKLIND (fp) replik:
          </note>
          <u who="lars_tysklind_faac13" xml:id="i-db71127c80a1a9a0-4" n="ba53e639">
            <seg n="89392bfa">
              Herr talman! Jag påpekade tidigare i en annan debatt att Sverige
              i dag styrs av en alliansregering med fyra jämställda partier.
              Jag är folkpartist i det sammanhanget, och jag utgår från att
              frågan var ställd till mig eftersom jag står här.
            </seg>
            <seg n="358bc088">
              Först och främst är jag lite förvånad över att jag får en annan
              beskrivning här. Jag kan inte utläsa ur reservationstexten det
              som Hannah Bergstedt berättar här, nämligen att man vill behålla
              revisionsplikten för de stora börsnoterade företagen. Det har
              vi över huvud taget inte ifrågasatt. Det vi har diskuterat är
              de mindre företagen.
            </seg>
            <seg n="9fcee788">
              Det står i reservationen: Enligt vår uppfattning gör sig skälen
              för revision gällande även beträffande mindre bolag. Att undanta
              mindre bolag från revisionsplikten minskar insynen och kan leda
              till ökad risk för ekonomisk brottslighet eller skattefel.
            </seg>
            <seg n="d1c3a50a">
              Jag kan inte dra någon annan slutsats av det än att man faktiskt
              vill behålla revisionsplikten för de små företagen. Jag tyckte
              mig nu höra att ni har en motsatt uppfattning. Det kan väl vara
              bra.
            </seg>
            <seg n="a369e060">
              Man diskuterar nu revisionsplikten det finns kostnader och att
              de små företagen inte kan välja vilken revisionsnivå de vill ha.
              Om revisionsplikten tas bort blir det minskade kostnader. Det
              innebär naturligtvis inte att det inte måste finnas ett kontrollsystem.
              Det blir inte för den skull lagligt med skattefusk och ekonomisk
              brottslighet. Det måste naturligtvis finnas ändå.
            </seg>
            <seg n="08da0a36">
              Sedan kan jag inte låta bli att ta upp frågan om vad man brinner
              för. Det är lätt att säga att beroende på i vilken ordning man
              säger saker och ting brinner man mer eller mindre för dem. Men
              man ska inte dra den slutsatsen. Om jag personligen ska säga vad
              jag brinner mest för blir det jämlikhet i samhället framför revisionsplikt.
            </seg>
          </u>
          <note type="speaker" n="59714c7c">
            Anf. 66 HANNAH BERGSTEDT (s) replik:
          </note>
          <u who="ulf_berg_ddcf6d" xml:id="i-368b22b6abf13eea-1" n="f3134079">
            <seg n="d5eeeb3d">
              Herr talman! Definitionen om vad som är större eller mindre företag
              behöver vi inte gå in på här. Men vi säger att revisionsplikten
              på sikt ska avskaffas för de mindre företagen om det var något
              som var otydligt med det.
            </seg>
            <seg n="ff2eab1a">
              Jag funderade lite grann kopplat till att den här regeringen
              gick till val på att stoppa fusket och att det ska vara god kontroll
              över skatter och gemensamma medel i samhället, och därför är det
              viktigt med kontroll, till exempel av sjuka och arbetslösa.
            </seg>
            <seg n="5fe64ba9">
              Gäller inte vice versa? Tycker man inte att det är viktigt med
              kontrollsystem även åt det andra hållet?
            </seg>
            <seg n="c7e571db">
              Min man är egenföretagare. I och med det träffar jag ibland olika
              egenföretagare. Vi kom i en diskussion att prata om avskaffande
              av revisionsplikten. De flesta av dem sade att de troligtvis ändå
              måste anlita revisorer om de vill ha möjlighet att låna pengar.
              Det skulle i sin tur innebära en konkurrensfördel för dem som
              inte behöver låna pengar. Är det något man har tagit hänsyn till
              när man har tittat på lagstiftningen?
            </seg>
          </u>
          <note type="speaker" n="cab2127b">
            Anf. 67 LARS TYSKLIND (fp) replik:
          </note>
          <u who="lars_tysklind_faac13" xml:id="i-db71127c80a1a9a0-5" n="ba53e639">
            <seg n="9a19e8d5">
              Herr talman! Jag tog upp i mitt anförande, och det har tagits
              upp tidigare, att jag är helt övertygad om att många företag,
              precis som Hannah Bergstedt säger, ändå kommer att låta utföra
              revisioner, inte minst för att de kan visa sin kreditvärdighet
              inför banker och så vidare.
            </seg>
            <seg n="288cf44b">
              Hannah Bergstedt tog tidigare upp frågan om att stoppa fusket
              och att det behövs ett kontrollsystem. Det är bara att hålla med
              om att det behövs kontrollsystem, men det gäller att hitta de
              ändamålsenliga kontrollsystemen. Hannah Bergstedt framställer
              det som att den ena kontrollen skulle vara mer prioriterad än
              någon annan kontroll. Så är det naturligtvis inte. Man ska ha
              ändamålsenlig kontroll inom alla områden för att förhindra fusk.
              Något annat är inte för dagen.
            </seg>
          </u>
          <note type="speaker" n="f2ce80b1">
            Anf. 68 YVONNE ANDERSSON (kd):
          </note>
          <u who="yvonne_andersson_14c1a7" xml:id="i-6b4512228740e81a-6" n="975d3480">
            <seg n="bafa30b6">
              Herr talman! Mycket har sagts när det gäller detta betänkande.
              I betänkandet finns två reservationer, och den ena gäller revisionspliktens
              omfattning. Det rör sig ytterst om en EU-anpassning, och därmed
              handlar det också om att tillmötesgå behov som finns bland de
              mindre företagen.
            </seg>
            <seg n="0989472d">
              Det är egentligen inte förvånansvärt att Socialdemokraterna och
              Vänsterpartiet vill ha mer kontroll än vad vi vill ha. Jag vill
              redan här i anförandet göra ett tillrättaläggande, om det finns
              några missförstånd om vad som egentligen framkom när det gällde
              den utredning som nämndes tidigare, SOU 2008:32. Jag läser innantill:
            </seg>
            <seg n="c29365bd">
              Både Ekobrottsmyndighetens egen statistik och BRÅ:s rapport visar
              att volymen på antalet brottsanmälningar från revisorer som registreras
              hos Ekobrottsmyndigheten är marginell jämfört med anmälningar
              från exempelvis Skatteverket och konkursförvaltarna.
            </seg>
            <seg n="6527b38b">
              Det är lite intressant, med tanke på det som framgick i det tidigare
              replikskiftet.
            </seg>
            <seg n="305dfbc2">
              Vidare står det:
            </seg>
            <seg n="ceb9e732">
              Som framgått finns det ingen utredning som entydigt visar att
              räkenskaperna generellt är av bättre kvalitet i företag med revisor
              än i företag av samma storlek som inte har revisor.
            </seg>
            <seg n="865bff58">
              Därmed kanske vi kan avrunda den delen, och möjligtvis har det
              klarats upp något.
            </seg>
            <seg n="af034c7a">
              När det gäller diskussionerna om revisionsplikten tror jag att
              det är viktigt att säga att det handlar om att ta bort en plikt
              i lagstiftningen, och inte en rätt. Varje företag kan fortfarande
              ha sin revision det finns en rätt att ha den. Och företagare är
              inte dumma de kommer att använda de instrument som gynnar deras
              företag.
            </seg>
            <seg n="63b1fb16">
              Den andra reservationen i betänkandet handlar om könsfördelningen
              i bolagsstyrelser, som man vill lagstifta om. Där har vi olika
              uppfattningar. Jag tror fortfarande att kvinnors betydelse i olika
              sammanhang inte är något man kan lagstifta fram. Det här är en
              debatt som har förts i många år vid det här laget, och den kommer
              åter igen.
            </seg>
            <seg n="0bbf9a2a">
              Vi har arbetat hela tiden, och det sker väldigt mycket ute bland
              företagarna, som just arbetar med den här frågan. Det finns också
              den kod som många företagare är anslutna till.
            </seg>
          </u>
          <note n="08084d7e">
            Herr talman! Jag yrkar avslag på reservationerna, avvisar det
            särskilda yttrandet och yrkar bifall till förslaget i betänkandet.
          </note>
          <note n="fb4c6b3d">
            Överläggningen var härmed avslutad.
          </note>
          <note n="52c7e59a">
            8 § Arvsrättsliga frågor
          </note>
          <note n="d819e3f5">
            Föredrogs
          </note>
          <note type="speaker" n="7ae0a355">
            Anf. 69 LISELOTTE OLSSON (v):
          </note>
          <u who="liselotte_olsson_703108" xml:id="i-6e3c06a324403dd6-1" n="4a36fc14">
            <seg n="3e13098d">
              Herr talman! Det är lätt att vara efterklok, men för den sambo
              vars partner avlider utan att det finns ett testamente är det
              knappast någon tröst när han eller hon står där på bar backe.
            </seg>
            <seg n="1dceffcb">
              Det spelar ingen roll hur länge två personer har levt med varandra
              är de inte gifta saknas ett skydd för den efterlevande parten,
              en brist som är tänkt att kompenseras med ett testamente. Problemet
              är att många människor som är sambor inte vet om att sambolagen
              inte ger samma rätt till arv som äktenskapsbalken, och många tänker
              inte på att de bör skriva ett testamente. Livet är skört, och
              det är svårt att planera och vara förutseende för allt som kan
              hända.
            </seg>
            <seg n="9d5bcc9b">
              Skyll dig själv! Ni borde ha skrivit ett testamente! Ungefär
              så sades det när vi debatterade det här förra gången. Jag menar
              att det borde vara lämpligare att lagen utgår från människors
              faktiska omständigheter. Tyvärr är det så i dag att den efterlevande
              parten är i praktiken helt utelämnad till arvingarnas godtycke
              om samboparet inte skrivit något inbördes testamente. Det är synd
              att majoriteten av civilutskottet värnar så mycket om äktenskapet
              att man inte kan se att även sambor som inte varit förutseende
              nog att skriva ett testamente behöver skydd. Det kan hända så
              mycket i en människas liv, och olyckor och katastrofer är ingenting
              som vi kan förutse vi kanske inte vill förutse det heller.
            </seg>
            <seg n="d62d28cd">
              Herr talman! Enligt den nu gällande lagen har särkullbarn rätt
              att få ut sitt arv vid förälders död, och det kan i vissa fall
              skapa problem för den efterlevande maken eller makan. Framför
              allt gäller det när tillgångarna i dödsboet i stort består av
              värdet på den efterlevandes bostad, när det inte finns några andra
              tillgångar. I de fallen kan den efterlevande till och med bli
              tvungen att sälja sin bostad.
            </seg>
            <seg n="4888a00d">
              Jag menar att det borde utformas ett regelsystem som möjliggör
              att både särkullbarn och den efterlevandes intressen tas till
              vara.
            </seg>
            <seg n="e5e46f27">
              Herr talman! Jag ska också kort beröra Vänsterpartiets tredje
              reservation, där vi vill ha ett tillkännagivande om en automatisk
              skuldavskrivning för kvinnor som av familjen eller maken skuldsatts
              för att försvåra skilsmässa.
            </seg>
            <seg n="3c00124e">
              Det här är ett problem som till exempel kan drabba kvinnor som
              utsatts för tvångsäktenskap. Kvinnan kan då drabbas av ekonomiska
              problem som hänger samman med att maken försöker försvåra skilsmässa
              genom att sätta henne i skuld. Vi menar att det är oacceptabelt.
              Vi menar också att i de fall där kvinnan kan visa att skuldsättningen
              ingått som ett led i att förtrycka henne och få henne att stanna
              kvar i ett äktenskap bör hennes del av skulderna avskrivas alternativt
              skrivas över på maken.
            </seg>
            <seg n="91b8c4f3">
              Jag står förstås bakom alla våra reservationer men yrkar bifall
              till reservation 2.
            </seg>
          </u>
          <note type="speaker" n="89da2bca">
            Anf. 70 ANTI AVSAN (m):
          </note>
          <u who="anti_avsan_b6bfe8" xml:id="i-2deafcd446418c2b-0" n="65a51cb9" next="i-bcfe3fc74956c7fa-0">
            <seg n="84eae434">
              Herr talman! Under rubriken Arvsrättsliga frågor behandlas 13
              motionsyrkanden från den allmänna motionstiden. När man lyssnar
              på LiseLotte Olsson kan man tro att man kan reglera fram det goda
              samhället i varje enskild situation. Riktigt så är det ju inte.
              Det är möjligen så att våra verklighetsbilder är olika.
            </seg>
          </u>
          <note n="77ef7152">
            Jag kommer att uppehålla mig vid tre av de i betänkandet behandlade
            frågorna, nämligen för det första särkullbarns och efterlevande
            makes arvsrätt, för det andra sambors arvsrätt och för det tredje
            egendomsförhållandet mellan makar och sambor.
          </note>
          <u who="anti_avsan_b6bfe8" xml:id="i-bcfe3fc74956c7fa-0" n="65a51cb9" prev="i-2deafcd446418c2b-0">
            <seg n="c57e39e6">
              Först är det frågan om särkullbarns och efterlevande makes arvsrätt,
              och där kan jag konstatera att det finns goda skäl för den ordning
              som gäller i dag.
            </seg>
            <seg n="47aeb8b5">
              Även i detta fall är det, precis som i många andra sammanhang,
              motstående intressen som måste vägas mot varandra. Det finns sammantaget
              goda skäl att göra skillnad mellan egna barn och så kallade särkullbarn,
              eftersom det vanligtvis varierar från fall till fall hur starka
              banden är mellan en efterlevande make och den avlidne makens barn.
              Eftersom den efterlevande maken ärver egendomen med fri förfoganderätt,
              som i praktiken inte innebär någon begränsning i hur egendomen
              används eller vad som i övrigt görs med egendomen, innebär det
              en risk om det inte finns starka band mellan särkullbarn och den
              efterlevande. Det går till exempel att ge bort egendomen som gåva
              till sådana personer som den efterlevande vill gynna det kan vara
              bröstarvingar eller andra. Det är därför inte lämpligt att jämställa
              bröstarvingar med särkullbarn.
            </seg>
            <seg n="6afab2f8">
              Det är redan så att särkullbarn kan avstå från att utfå sitt
              arv efter en avliden förälder till förmån för den avlidnes efterlevande
              make. Det ställningstagandet är naturligtvis beroende av vilken
              relation som föreligger mellan de berörda.
            </seg>
            <seg n="cdb68e1b">
              Dessutom kan frågan om särkullbarns och efterlevande makes rätt
              till arv övervägas på andra sätt, och har varit föremål för övervägande
              under en längre tid, vilket möjligen är ett tecken på att det
              saknas skäl för någon ändring av nu gällande regler.
            </seg>
            <seg n="8fb76fb5">
              Jag går nu över till frågan om sambors arvsrätt. Då kan jag konstatera
              att det för den som väljer ett samboförhållande finns en möjlighet
              till bodelning av gemensam bostad och bohag. Någon arvsrätt finns
              inte, men en efterlevande sambo kan genom bodelning alltid få
              så mycket av den behållna egendomen, efter avdrag för skulder,
              att det motsvarar värdet av två basbelopp också i den situationen
              att den andra sambon har avlidit.
            </seg>
            <seg n="5427d016">
              Sedan finns möjligheter för sambor att upprätta testamenten till
              förmån för varandra. Frågan om sambors arvsrätt har också behandlats
              i det nordiska lagstiftningsarbetet, där man har konstaterat att
              sambor inte har arvsrätt heller i andra nordiska länder. I propositionen
              avseende ny sambolag framhölls att reglerna i sambolagen inte
              får bli så utförliga att det skapas något som liknar ett äktenskap
              av lägre dignitet.
            </seg>
            <seg n="2187bc79">
              Herr talman! Slutligen ska jag säga något om egendomsförhållandet
              mellan makar och sambor, närmare bestämt frågan i vilken utsträckning
              det ska finnas möjlighet till jämkning när ett äktenskap blir
              upplöst. Jag konstaterar att det i dag finns en jämkningsregel
              i äktenskapsbalken som innebär att jämkning kan ske exempelvis
              då det med hänsyn till makarnas ekonomiska förhållanden och omständigheterna
              i övrigt är oskäligt att en make vid bodelning ska lämna egendom
              till den andra maken i den omfattning som följer av de allmänna
              reglerna.
            </seg>
            <seg n="01fdf2cd">
              Jag konstaterar att det i reservationen talas om att en make
              har skuldsatt kvinnan i syfte att försvåra en skilsmässa. Man
              kan ana en viss osäkerhet om vad äganderätten innebär inom ramen
              för ett äktenskap, och det är kanske inte helt förvånande. Det
              går inte att skapa lagstiftning enbart för att man tycker något
              visst om ett väldigt speciellt förhållande. Det förhållandet kanske
              inte är något problem i rättstillämpningen. Det första ställningstagandet
              i en sådan situation bör vara att man ställer den ganska uppenbara
              frågan om det är ett problem eller inte. I det här fallet är min
              bedömning att det inte är ett problem, och därför finns heller
              inte skäl för någon lagändring i den delen.
            </seg>
          </u>
          <note n="4cb2d0fd">
            Jag yrkar bifall till utskottets förslag och avslag på reservationerna.
          </note>
          <note type="speaker" n="33a5f679">
            Anf. 71 LENNART PETTERSSON (c):
          </note>
          <u who="lennart_pettersson_764dee" xml:id="i-05b337d69d516618-5" n="c8f09b0e">
            <seg n="2caf88d0">
              Herr talman! De motioner som vi behandlar i dag går att dela
              upp i två tydliga områden.
            </seg>
            <seg n="a0a2b84f">
              Det ena är rätten att hålla arvegods inom släkten, och då tänker
              jag på motionerna om kusiners arvsrätt. Det andra är förändringar
              i vårt sätt att leva som har föranlett några riksdagsledamöter
              att uttrycka sina önskemål om en ändrad lagstiftning. Det gäller
              då i huvudsak samboförhållanden och särkullbarn,
            </seg>
            <seg n="5f496d39">
              Låt mig börja med motionerna om att kusiner med automatik ska
              ha arvsrätt, om det inte finns någon mer närstående som är arvsberättigad
              och det inte finns något testamente. Jag vänder mig mot att några
              av motionärerna uttrycker att staten träder in som arvinge. Allmänna
              arvsfonden är inte detsamma som staten. Det är ingen konfiskering
              av medel som går in i statskassan. Det är pengar som efter särskilt
              beslutade kriterier och beslut i varje enskilt fall går tillbaka
              till svenska folket, och då nästan utan undantag till Förenings-Sverige
              och ofta till svagare grupper. Om den avlidne inte hade tyckt
              om det ändamålet har det funnits möjlighet att under levnadstiden
              förändra valet av arvtagare. Man kan ta hjälp av jurister eller
              advokater, men det går även att göra det själv och be två goda
              vänner att bevittna namnteckningen. Vari ligger egentligen problemet?
            </seg>
            <seg n="c4bfcaea">
              Med tanke på den splittrade familjebild som finns i dag i samhället
              blir det enligt min uppfattning ett mycket stort administrativt
              arbete, och Centerpartiets och alliansens ambitioner är inte att
              krångla till saker, utan regelförenklingar gäller inom alla områden
              även familjejuridiken.
            </seg>
            <seg n="c026d142">
              Sammanfattningsvis konstaterar jag att det inte finns något som
              hindrar kusiner från att ärva. Det krävs dock en aktiv handling
              från den enskilde under hans levnad. Det kräver i sin tur kanske
              också en aktiv handling från kusinerna, nämligen att se till att
              ha en relation som motiverar ett arv. Jag tycker att det är en
              rimlig avvägning.
            </seg>
            <seg n="3baa29b6">
              När det gäller den andra delen, och först då samboförhållanden,
              är frågan i stort sett densamma. Det finns inget som hindrar sambor
              att skriva testamente till förmån för varandra. Det är inte heller
              något som hindrar sambor att gifta sig med varandra. Det är val
              som de själva gör. Om man nu av någon anledning tycker att det
              är så förskräckligt att vara gift får man faktiskt bemöda sig
              om att skriva ett testamente.
            </seg>
            <seg n="c7805918">
              Som lagstiftare ska vi skapa möjligheterna. Därefter får var
              och en själv välja vad man vill göra.
            </seg>
            <seg n="361a65c8">
              Särkullbarnens rättighet att få ut sitt arv direkt efter sin
              förälders bortgång stör uppenbarligen bilden hos några motionärer.
              De vill i stället att barnen ska få vänta tills även förälderns
              make eller maka har gått bort. Huvudsyftet är att den kvarvarande
              inte ska behöva hamna i ekonomiskt trångmål efter ett sådant arvskifte.
              Visst, det kan inträffa, men det finns ju en part till i form
              av särkullbarnen. Om man jämför med risken för att tillgångarna
              i ett dödsbo kan få vingar, i synnerhet om det går ett antal år
              till dess ett slutligt arvskifte kan äga rum, föredrar jag den
              nuvarande lagstiftningen. Relationen mellan en ny ingift styvmor
              eller styvfar och barnen är inte alltid den bästa. Att då behöva
              vänta med kanske ständiga misstankar om att den efterlevande håller
              på att avlöva tillgångarna är ingen bra situation. Det känns bättre
              att avsluta de ekonomiska mellanhavanden som finns och sedan får
              var och en fortsätta sin sociala relation efter sina önskemål.
            </seg>
            <seg n="0ffc1eac">
              Till sist vill jag säga några ord om motionen om tvångsäktenskap
              och arrangerade äktenskap. Det är en intressant motion som visar
              på hur man kan hamna i ekonomiska svårigheter på grund av en annans
              svekfulla agerande. Nu vet jag inte hur vanligt det är att man
              skuldsätter sin maka för det är oftast det genusperspektivet som
              det handlar om men det förekommer säkert. Att ta på sig en skuld
              för en annans räkning är inget man formellt kan tvingas till,
              men tyvärr är jag övertygad om att det ändå sker då och då genom
              hot och trakasserier. Jag är dock inte säker på att en ändrad
              lagstiftning är lösningen om den ens är möjlig. Det finns ju redan
              i dag möjligheter att få jämkning vid en bodelning och det bör
              vara tillräckligt.
            </seg>
            <seg n="30f252ee">
              Herr talman! Jag tycker att det finns skäl att fortsatt uppmärksamma
              frågan men vill ändå yrka bifall till utskottets förslag och avslag
              på samtliga reservationer.
            </seg>
          </u>
          <note type="speaker" n="55d1f31d">
            Anf. 72 YVONNE ANDERSSON (kd):
          </note>
          <u who="yvonne_andersson_14c1a7" xml:id="i-6b4512228740e81a-7" n="975d3480">
            <seg n="ef857f1b">
              Herr talman! Våra betänkanden har tagit en viss tid att debattera.
              Som jag sade till min bänkkollega nyss: Att stå här för att säga
              något som redan är sagt är inte särskilt effektivt nyttjande av
              tiden. Bland annat har min kollega Anti Avsan tydligt beskrivit
              den viktiga principen att värna bröstarvingars rätt till arv.
              Det har ganska tydligt beskrivits att det finns olika juridiska
              samlevnadsformer den ena är äktenskap, med dess konsekvenser i
              arvsfrågorna, och det andra är ett samboförhållande enligt sambolagstiftningen.
              Sambolagen är en retroaktiv lag som gör sig gällande först efter
              att ett förhållande har upphört, till exempel genom dödsfall.
            </seg>
            <seg n="0d11bd9e">
              Vad är det då som denna debatt visar? Möjligtvis är det att vi
              återkomma till det som vi sade när vi diskuterade juridiska samlevnadsformer
              och den nya sambolagen kom till, nämligen vikten av att informera.
              Det är kanske där de största problemen finns. Människor lever
              utan att ha tänkt över vad konsekvenserna kan bli och vad man
              behöver se upp med. Om jag önskar något visst, behöver jag då
              skriva ett testamente eller göra något annat? Att varje människa
              tar ansvar för sitt liv är väl ändå en utgångspunkt som vi alla
              kan ha.
            </seg>
          </u>
          <note n="9fde818a">
            För min del yrkar jag bifall till utskottets förslag.
          </note>
          <note n="fb4c6b3d">
            Överläggningen var härmed avslutad.
          </note>
          <note n="09259b5c">
            9 § Statliga företag
          </note>
          <note n="d819e3f5">
            Föredrogs
          </note>
          <note type="speaker" n="89b61f1c">
            Anf. 73 ALF ERIKSSON (s):
          </note>
          <u who="alf_eriksson_8c9942" xml:id="i-97ecf6af04743c9c-0" n="251693dd">
            <seg n="690dfb51">
              Herr talman! Återigen står de statliga företagen i fokus för
              kammarens intresse. Denna gång är det inte fråga om någon ny utförsäljning,
              utan vi ska debattera det som varit. Förhoppningsvis kan regeringsföreträdarna
              för den blå alliansen lämna några svar på hur regeringen ser på
              framtiden för våra gemensamt ägda tillgångar.
            </seg>
            <seg n="36d77d5d">
              Det handlar om den årliga redogörelse som regeringen lämnat om
              sin förvaltning av de statliga företagen.
            </seg>
            <seg n="5da6725f">
              Utskottets betänkande tar också upp Riksrevisionens redogörelse
              för regeringens försäljning av 8 procent av aktierna i Telia Sonera
              AB våren 2007. Dessutom tar utskottet ställning till ett tjugotal
              motionsyrkanden framför allt från oppositionspartierna.
            </seg>
            <seg n="c5f1356e">
              Herr talman! Den svenska staten är Sveriges största företagsägare.
              Genom Regeringskansliet förvaltas 54 företag och koncerner, varav
              40 företag ägs helt och 14 tillsammans med andra. Totalt finns
              ca 170 000 anställda i dessa bolag. År 2007 omsatte de statligt
              ägda företagen 336 miljarder kronor, och resultatet efter skatt
              blev hela 53,6 miljarder kronor. Företagens utdelningar till staten
              för verksamhetsåret 2007 uppgick till drygt 31 miljarder. Det
              sammanlagda värdet av de förvaltade tillgångarna bedöms uppgå
              till 750 miljarder kronor. Det är mycket pengar.
            </seg>
            <seg n="bc34b483">
              Det är välskötta företag som hävdar sig väl både i den inhemska
              och i den internationella konkurrensen.
            </seg>
            <seg n="0a6edcdd">
              Det är inte redogörelsen för förvaltningen av företagen som är
              kontroversiell i detta ärende. Det är den ideologiska synen på
              statligt ägande och det sätt på vilket den blå alliansen sålt
              ut statliga företag.
            </seg>
            <seg n="d45bf1ee">
              Vi socialdemokrater har en pragmatisk syn på det statliga ägandet.
              Vi har en blandekonomi, och vi anser att en viss del statligt
              ägande är bra för konkurrensen på marknaden.
            </seg>
            <seg n="62a05258">
              De statliga företagen är också ett verktyg för att uppnå politiska
              mål. För att vara tydlig tycker vi att statliga Vattenfall ska
              ha en uppgift att vara föregångare för att ställa om energiproduktionen
              på ett ekologiskt hållbart sätt. Ett annat exempel är Samhall.
              Samhall ska ha som uppgift att rehabilitera och hjälpa människor
              att komma tillbaka till arbetsmarknaden när de en gång hamnat
              utanför.
            </seg>
            <seg n="d6882cd0">
              Vi har också en del företag vars syfte är att medborgarna ska
              få fullgod tillgång till tjänster till samma kostnad oavsett var
              de bor i landet. Exempel på detta är Posten och Apoteket, två
              företag som den blå alliansen experimenterar vådligt med.
            </seg>
            <seg n="84948761">
              Det är vår ideologiska ingång, men regeringen står för en annan.
              Där är det privatkapitalet som ställs överst, och de politiska
              målen och folkets önskemål kommer i andra hand.
            </seg>
            <seg n="c257003c">
              Det är inte bara det ideologiska synsättet som vi tycker är klandervärt,
              det är också det sätt varpå regeringen handlagt utförsäljningen
              av statlig egendom. Det är inte bara vi i oppositionen som tycker
              så, det tycker också den fristående Riksrevisionen som i två granskningsrapporter
              har klandrat regeringens och utförsäljningsminister Mats Odells
              handläggning av ärendet.
            </seg>
            <seg n="3acc51bb">
              Först får regeringen svidande kritik för att man inte berett
              ärendet som man utlovat i budgetförslaget hösten 2006. Inga konsekvensanalyser
              gjordes innan en bemyndigande proposition lämnades till riksdagen.
              Riksrevisionen gick så långt i sin kritik att man ansåg det vara
              ett brott mot grundlagen.
            </seg>
            <seg n="e478bbea">
              Trots kritiken tuffade utförsäljningsprocessen vidare, kantad
              av olika dikeskörningar. Under en tid var det rena svängdörren
              in och ut i regeringens utförsäljningsorganisation.
            </seg>
            <seg n="c445014f">
              När sedan utförsäljningen på 8 procent av Telia Sonera AB:s aktier
              genomfördes och var klar kom ny kritik från Riksrevisionen, framför
              allt på två punkter som tas upp i detta betänkande.
            </seg>
            <seg n="0a02e7e6">
              För det första genomfördes försäljningarna med stor brådska,
              och därför antyder revisorerna att regeringen lämnade en onödigt
              stor rabatt. Eftersom det var så bråttom gjordes inga ansträngningar
              för att göra en försäljning med lägre rabatter. Varför var det
              så bråttom?
            </seg>
            <seg n="017d637c">
              Det var den ena frågan.
            </seg>
            <seg n="8e41a1c2">
              För det andra var det återigen brister i dokumentation och underlag
              för redovisningen i budgetförslaget. Detta försvårar också Regeringskansliets
              egen uppföljning.
            </seg>
            <seg n="3f3421b8">
              Herr talman! Den slarviga handläggningen, bristen på respekt
              för grundlagens regler är i sig skäl nog att ta tillbaka riksdagens
              bemyndigande för att sälja ut resten av de ursprungliga sex angivna
              företagen. Men det finns flera skäl. Utförsäljningen är en mycket
              dålig affär för svenska folket.
            </seg>
            <seg n="64725f94">
              Utvecklingen visar att det statliga långsiktiga ägandet står
              sig väl i konkurrensen. Företagens värde växer, och utdelningen
              är en värdefull tillgång för statskassan som bidrar till att upprätthålla
              välfärden. 31 miljarder för 2007 är mycket pengar, det är tre
              fjärdedelar av vad försvaret kostar.
            </seg>
            <seg n="d632f5e6">
              Dessutom skulle det i dagens marknadsläge vara i det närmaste
              förskingring att sälja ut statliga företag, och det är tydligen
              inte heller aktuellt för dagen. Men senast i torsdags uttalade
              Mats Odell här i kammaren att försäljningsprocessen ska fortsätta
              när läge uppstår.
            </seg>
            <seg n="b0cd49ca">
              Herr talman! Vi är tre partier på den röda sidan, och vi är överens
              om synen på det statliga ägandet och försäljningar av statliga
              företag. Vi har utvecklat detta i reservation 1.
            </seg>
            <seg n="127e069e">
              Jag vill avsluta mitt anförande genom att ställa några frågor
              till regeringsföreträdarna. Vårt folkkära Posten behandlade vi
              här i riksdagen förra veckan, då ett samgående med Posten Danmark.
              Det kan vara en bra utveckling för Posten, men i beslutet låg
              också frågan om en bolagisering och, efter vad vi kan förstå,
              en plan på börsintroduktion. Det är vi däremot mycket kritiska
              till.
            </seg>
            <seg n="6fdebbef">
              Nu har det gått lång tid sedan riksdagsbeslutet, och riksdagen
              har inte informerats om vad som händer. Kommer samgåendet att
              fullföljas?
            </seg>
            <seg n="42f77f82">
              Vid beslutet förra våren var underlaget undermåligt. Det gick
              inte att utläsa de långsiktiga konsekvenserna för postmarknaden.
              Kommer regeringen att lämna ett bättre underlag till riksdagen
              innan ett eventuellt samgående slutförs?
            </seg>
            <seg n="25795499">
              I väntan på svar på dessa frågor anser vi att bemyndigandet att
              minska statens ägande i Posten till 34 procent ska återtas.
            </seg>
            <seg n="b16e8f7e">
              En annan fråga är försäljning av Apoteket. Apoteket är för oss
              en mycket viktig aktör som ska skapa trygghet för människor om
              säker medicinhantering, service i hela landet och priser som är
              konkurrenskraftiga. Förutom att dessa delar äventyras i en försäljning
              är det så att regeringen trots läget på finansmarknaden ämnar
              fullfölja sina planer på att sälja en stor del av Apoteket.
            </seg>
            <seg n="b75c0c11">
              Herr talman! Givetvis står vi socialdemokrater bakom alla våra
              reservationer, men för tids vinnande yrkar jag bifall bara till
              reservation 1.
            </seg>
          </u>
          <note type="speaker" n="1309f612">
            Anf. 74 KENT PERSSON (v):
          </note>
          <u who="kent_persson_3230c6" xml:id="i-8ad78f7f116f8692-0" n="1fc4d84a">
            <seg n="83b4ec28">
              Herr talman! Jag vill börja med att yrka bifall till reservationerna
              1 och 7 men står givetvis också bakom de två övriga reservationerna
              från Vänsterpartiet.
            </seg>
            <seg n="9c0f4555">
              Reservation 1 handlar om att återta det bemyndigande som riksdagen
              gett till regeringen om utförsäljning. Reservation 7 handlar om
              LKAB och avkastningskraven där. De övriga reservationerna handlar
              bland annat om styrning av de statliga företagen. Det handlar
              om att Vattenfalls roll i energiomställningen behöver förtydligas.
              Det handlar också om sammansättningen av statliga bolags styrelser,
              där det finns betydligt mycket mer att önska.
            </seg>
            <seg n="d0ad8c9a">
              Vänsterpartiet anser att det utförsäljningsbemyndigande som riksdagen
              gav regeringen i juni 2007 bör återtas och att den pågående utförsäljningsprocessen
              omgående bör avbrytas. Det beslut som riksdagen fattade i juni
              2007 var felaktigt redan då, och utvecklingen sedan dess bekräftar
              det felaktiga i beslutet. Och det som jag sade för ett år sedan,
              herr talman, är lika giltigt i dag, tyvärr.
            </seg>
            <seg n="c0498800">
              De svenska statliga företagen är välskötta, även om styrningen
              av de statliga företagen visar på brister och i vissa fall väldigt
              stora och allvarliga brister. Dessutom ska vi komma ihåg att de
              statliga företagen genererar intäkter till statskassan som vi
              använder i dag till att finansiera vård, skola och omsorg.
            </seg>
            <seg n="51d717ce">
              Statligt ägande behövs som en motvikt till den spekulationskapitalism
              och kortsiktighet som delvis är ett resultat av globaliseringen.
              Det visar med all tydlighet den senaste tidens utveckling, inte
              minst inom det finansiella systemet som mer eller mindre kollapsat
              och som får återverkningar i hela samhällssystemet. I det läget
              finns det bara en som kan stå som garant för att upprätthålla
              ett fungerande finansiellt system, och det är staten med dess
              institutioner.
            </seg>
            <seg n="40dbb779">
              Investors vd Björn Ekholm uttryckte sig på det här sättet i Svenska
              Dagbladet i höstas: Bara stater kan lösa den finansiella krisen.
              Sverker Martin-Löf, ordförande i SCA, hyllade i samma tidning
              statens försäkran om att garantera kreditförsörjning i Sverige.
            </seg>
            <seg n="9b308e6d">
              I dagens DN finns ett reportage om EKN:s verksamhet och betydelse
              för svensk ekonomi och svensk industri. Patrik Achtman, ansvarig
              för exportfinansieringen på Volvo Construction Equipment, uttryckte
              sig på följande sätt: Utan EKN:s stöd från 2000 till 2008 skulle
              vi med största sannolikhet inte ha kunnat leverera 10 000 maskiner.
              Det visar med all tydlighet på statens roll för den svenska industriella
              utvecklingen och statens roll för att upprätthålla det finansiella
              systemet.
            </seg>
            <seg n="15acae97">
              Herr talman! Vi kan ha olika ideologiska ingångar när vi diskuterar
              statligt ägande, och det är helt okej. Men om ingången är att
              staten inte ska äga, som Mats Odell med flera borgerliga ledamöter
              har som sin ledstjärna, med motivet att marknaden är bättre rustad
              än staten att driva företag, då handlar det inte längre om ideologier
              utan om en ideologisk låsning som bortser från verkligheten, som
              styr efter kartan. Då tycker jag att man kan ta till sig vad John
              Kenneth Galbraith, en amerikansk nationalekonom, en gång i tiden
              sade. Han uttryckte sig på följande sätt: Om du någonsin hör en
              politiker säga jag tänker strikt följa mina principer då ska du
              springa och gömma dig.
            </seg>
            <seg n="192ac96e">
              Den springande punkten är inte att utförsäljningarna är ett uttryck
              för ideologi utan ett uttryck för en ideologisk låsning från de
              borgerligas sida, och det är allvarligt. Vem som helst, utom den
              svenska staten, är alliansens ledstjärna. Hur ska vi annars tolka
              att det är helt okej att andra stater och företag är bättre som
              ägare av svenska börsen än den svenska staten?
            </seg>
            <seg n="a2cb1025">
              Herr talman! Det är så att vinsterna ska privatiseras och förlusterna
              ska bäras av skattebetalarna, alltså socialiseras. Det är en politik
              som är helt felaktig, enligt Vänsterpartiet.
            </seg>
            <seg n="3c14e29e">
              Med tanke på den kris som finansmarknaden genomgår och den bristande
              konkurrensen på banksidan menar Vänsterpartiet att frågan om statens
              roll måste diskuteras. Ska statens roll bara vara att agera städgumma
              när den privata finansmarknaden inte klarar av att upprätthålla
              en fungerande finansiell marknad? Det är en berättigad fråga,
              för historien upprepar sig igen.
            </seg>
            <seg n="564a3656">
              För 15 år sedan socialiserade den dåvarande borgerliga regeringen
              Gota Bank. Hösten 2008 var det dags igen. Nu var det den nuvarande
              borgerliga regeringens tur att efter en rad av skandaler bita
              i det sura äpplet och förstatliga investmentbanken Carnegie. Nu
              kan det finnas någon här som tror att jag tycker att det var bra.
              Men det är väl aldrig bra att man ska behöva gå in och städa upp
              efter någon annan som har ställt till det. Det här visar med all
              tydlighet att det behövs en motvikt till det privata finansiella
              kapitalet som kan stå för stabilitet och långsiktighet.
            </seg>
            <seg n="d5c98d99">
              Nu menar jag inte att regeringens åtgärder var felaktiga. Vi
              stödde dem givetvis. Det fanns inget bättre alternativ. Vad jag
              menar och vill diskutera är att det inte kan vara rimligt att
              staten alltid ska behöva agera städgumma när marknaden inte fungerar.
              Men det visar också att staten är den enda som i det långa loppet
              kan vara garant för en fungerande finansiell marknad.
            </seg>
            <seg n="be1bfcce">
              I stället för att göra som regeringen har gjort och riksdagen
              beslutat om, att avisera en utförsäljning med avgörande inflytande
              över exempelvis Nordea, anser Vänsterpartiet att man ska vända
              trenden. Nordea är kanske den bank som står starkast av alla nordiska
              storbanker under nuvarande kris. Den är välskött och har en bra
              intjäningsförmåga. Och som jag sagt tidigare behöver vi ett starkt
              statligt engagemang på den finansiella marknaden som komplement
              till den privata.
            </seg>
            <seg n="efdec245">
              För att möta den allt hårdare konkurrensen och den finansiella
              kris som vi i dag upplever är det av stor vikt att Sverige fortsättningsvis
              har en bank med ett stort statligt inflytande. Det finns egentligen
              två orsaker till det. Den ena är att upprätthålla en fungerande
              konkurrens. Konkurrensen ökar inte om vi säljer ut. Det ska ingen
              försöka inbilla mig eller någon annan i den här kammaren. Den
              andra är att vi måste ha ett statligt ägande som har en annan
              ägarstrategi än de privata bolagen, nämligen långsiktighet och
              inte det kortsiktiga vinstintresset som ledstjärna.
            </seg>
            <seg n="aefeb0f2">
              Likadant är det med SBAB. Med envishet fortsätter man att förklara
              att visst, SBAB ska säljas ut, hela eller delar. Jag kan för mitt
              liv inte förstå på vilket sätt konkurrensen på bolånemarknaden
              ökar om vi säljer ut SBAB. Men företrädare för alliansen har ju
              möjlighet att förklara hur den matematiken går ihop.
            </seg>
            <seg n="faf54712">
              Är det då ekonomiskt motiverat att sälja ut de statliga bolagen?
              Det har ibland hävdats att vi ska använda pengarna till att amortera
              av på statsskulden. Det är bara det att vi inte har någon finansiell
              kris i Sverige. Vi har en stark ekonomi i Sverige. Vi har större
              tillgångar än skulder.
            </seg>
            <seg n="eed7a465">
              Man skulle också kunna uttrycka det på det sätt som Dan Andersson,
              tidigare LO-ekonom, gjorde för inte så länge sedan. Han menar
              att försäljningarna av bolagen i slutändan kommer att innebära
              ett inkomstbortfall. Aktieinnehaven genererar en avkastning som
              är högre än den ränta som vi betalar på statsskulden. På lång
              sikt kan det röra sig om ett par procent av bnp, enligt Dan Andersson.
            </seg>
            <seg n="9a0d4bae">
              Det är just det som är poängen med ett statligt ägande. Det ska
              vara en långsiktighet och en stabilitet som styr lite längre än
              de kortsiktiga vinstintressena.
            </seg>
            <seg n="985676c1">
              Jag vill säga ett par ord om det statliga företaget LKAB som
              genom åren genom det statliga engagemanget har visat sig vara
              av central betydelse för utvecklingen, inte minst i Norrbotten.
              Det är också oerhört viktigt i en nationell europeisk strategi
              för att kunna garantera att vi har en järnmalmsproduktion.
            </seg>
            <seg n="7fd6586b">
              Nu står man inför stora investeringar igen. Det är gigantiska
              investeringar som kommer att påverka hela samhället i Malmberget
              och Kiruna. I det läget vore det rimligt att man från riksdagens
              och utskottets sida poängterade vikten av att ge LKAB möjligheter
              att vara med och finansiera flytten av Kiruna genom att inte ta
              ut så mycket vinst så som det har varit tidigare.
            </seg>
          </u>
          <note type="speaker" n="b65b0b97">
            Anf. 75 PER BOLUND (mp):
          </note>
          <u who="per_bolund_0a9708" xml:id="i-d2845b6f7946dfdf-0" n="1c1644de" next="i-bb5a9c9ed1409322-0"/>
          <note n="ebff588c">
            Herr talman! Jag yrkar bifall till reservationerna 1 och 5.
          </note>
          <u who="per_bolund_0a9708" xml:id="i-bb5a9c9ed1409322-0" n="1c1644de" prev="i-d2845b6f7946dfdf-0">
            <seg n="5cbd71b3">
              Från Miljöpartiets sida anser vi att statligt ägda företag fyller
              mycket viktiga funktioner i svensk ekonomi och på svensk arbetsmarknad.
              Viktiga delar av svensk elförsörjning, gruvindustri och skogsindustri
              utförs av statliga bolag. Dessa bolag sysselsätter uppemot 200
              000 personer och omsätter hundratals miljarder kronor varje år.
            </seg>
            <seg n="f2fb5eac">
              Företagen har också en avgörande funktion i att ställa om samhället
              till minskad miljöpåverkan och till ökad social hållbarhet om
              man använder dem på rätt sätt.
            </seg>
            <seg n="99aae381">
              Vi anser inte att regeringen använder företagen på rätt sätt,
              och vi anser inte att de utförsäljningar av statliga bolag som
              görs genomförs på ett seriöst sätt. Vi anser därför att bemyndigandena
              avseende Telia Sonera, Nordea, SBAB och Posten bör återtas snabbt.
              Vi tycker att regeringen så snart som möjligt ska återkomma till
              riksdagen med ett sådant förslag. I avvaktan på det kräver vi
              att utförsäljningsprocessen avbryts.
            </seg>
            <seg n="c18b3d82">
              Vi tycker att regeringen ska säkerställa att kommande utförsäljningar
              ska beredas i enlighet med regeringsformens beredningskrav. Det
              borde vara en självklarhet som man inte skulle behöva säga i en
              talarstol i riksdagen, men tyvärr visar historien att det finns
              skäl att kräva detta och att påminna regeringen om att regeringsformens
              krav ska uppfyllas.
            </seg>
            <seg n="0bc00fce">
              Trots att regeringen har sålt statliga företag till ett värde
              av nästan 120 miljarder kronor värderas det kvarvarande innehavet
              till 750 miljarder. Det är en kraftig utveckling sedan 2002 då
              det statliga företagsinnehavet var värt 350 miljarder kronor.
              Detta visar på vilken storleksordning det handlar om och vilken
              viktig funktion statliga bolag fyller i svensk ekonomi.
            </seg>
            <seg n="175e890b">
              Ett stort statligt ägande medför ett stort ansvar. Det ställer
              krav på en långsiktig och professionell förvaltning. Där anser
              vi inte att regeringen tar sitt ansvar.
            </seg>
            <seg n="4eb133f0">
              Utförsäljningarna är en mycket dålig affär för staten, särskilt
              i dagens lågkonjunktur. Vi kan inte se att det finns några ekonomiska
              eller rationella grunder till att utförsäljningarna ska ske så
              hastigt. Vi tycker att det snarast är ett ideologiskt argument,
              nämligen att staten inte ska äga, som ligger bakom. Det sannolika
              är att utförsäljningarna kommer att vara mycket dyra för de svenska
              skattebetalarna.
            </seg>
            <seg n="ffe381ed">
              Det folkliga mandat som regeringen hänvisar till när det gäller
              försäljningar är ytterst tveksamt. Trots att dessa utförsäljningar
              brukar få stora följder för de marknader där bolagen är verksamma
              tycker vi att regeringen inte har förklarat för svenska folket
              på ett tydligt sätt varför man ska sälja. Man har inte heller
              gjort tydligt klart innan att man ska sälja bolagen.
            </seg>
            <seg n="c0fcab7f">
              Det viktigaste för regeringen och regeringens målsättning har
              tydligt varit att skynda på utförsäljningsprocessen till varje
              pris. Det är ett respektlöst sätt att hantera svenska folkets
              egendomar. Därför tycker vi att det enda rimliga är att riksdagen
              genom ett tillkännagivande uppmanar regeringen att avbryta utförsäljningsprocessen
              och återkomma med ett förslag där bemyndigandena återtas för Telia
              Sonera, Nordea, SBAB och Posten. Därefter får man återkomma till
              riksdagen med ett verkligt beslutsunderlag som ger möjlighet att
              fatta ett väl underbyggt beslut om man vill fortsätta processen.
            </seg>
            <seg n="a1db8ac0">
              Riksrevisionen har riktat stark kritik mot hur försäljningen
              av aktierna i Telia Sonera gick till. Riksrevisionens granskning
              förstärker ytterligare bilden av att regeringen hellre säljer
              snabbt än till ett bra pris. Genom att ha en forcerad utförsäljningsprocess
              av statliga bolag blev försäljningspriset mycket lägre än det
              hade blivit om man genomfört processen på ett seriöst sätt.
            </seg>
            <seg n="36641774">
              Jag vill också säga några ord, herr talman, om skötseln av statliga
              bolag. Regeringen som ägarföreträdare har ett stort ansvar i att
              se till att de statliga bolagen sköts och hanteras på ett bra
              sätt som gör att samhället utvecklas på ett positivt sätt. När
              staten äger företag måste man vara ledande i omställningen till
              ett hållbart samhälle. Man måste också vara ledande i respekten
              för mänskliga rättigheter. Detta ansvar tycker vi inte att regeringen
              tar.
            </seg>
            <seg n="c87af625">
              Statligt ägande och statlig förvaltning måste vara transparenta.
              Målen för verksamheten ska vara tydliga och utvärderingsbara.
              Det statliga ägandet ska struktureras på ett sådant sätt att alla
              relevanta intressen ges möjlighet att delta i förvaltning och
              styrning av bolagen och få insyn i desamma.
            </seg>
            <seg n="19260925">
              Det är också viktigt att statliga bolag används för att föra
              samhället till miljömässig och social hållbarhet. Här skiljer
              sig vår syn mycket starkt från regeringens syn att statliga bolag
              inte ska styras över huvud taget. Det är vi mycket kritiska till.
            </seg>
            <seg n="fc57c913">
              Ett tydligt exempel på detta är Vattenfall som i dagsläget har
              ungefär 150 procent av det totala svenska utsläppet av koldioxid,
              alltså betydligt mer än vad hela Sverige släpper ut från alla
              sektorer. Som om det inte vore nog har man också planer på att
              bygga ytterligare kolkraftverk i sin verksamhet i Tyskland. Dessa
              kommer självklart att öka utsläppen med flera miljoner ton varje
              år.
            </seg>
            <seg n="32d40852">
              Här är regeringen fullständigt handlingsförlamad. Man gör inget
              för att påverka Vattenfall att ställa om sin elproduktion i hållbar
              riktning. Med en tydlig förvaltning och med tydliga ägardirektiv
              skulle man kunna förmå Vattenfall att använda sina stora resurser
              till att bygga upp ett helt förnybart energisystem och också ge
              möjlighet att exportera hållbart producerad el till kontinenten.
            </seg>
            <seg n="a6c1bc0e">
              Inga sådana ambitioner verkar dock finnas från regeringens sida.
              Det är tragiskt. Om man inte använder de statliga företagen för
              att ställa om samhället i hållbar riktning tar man inte heller
              sitt ansvar för att se till att vi får en hållbar utveckling på
              sikt i hela det svenska samhället. Det är felaktig användning
              av resurserna.
            </seg>
          </u>
          <note type="speaker" n="56b8e50a">
            Anf. 76 KARIN PILSÄTER (fp):
          </note>
          <u who="karin_pilsater_e191db" xml:id="i-8a819eddc34d892c-0" n="bbc27102">
            <seg n="a50d1703">
              Herr talman! Regeringens skrivelse 2008 års redogörelse för företag
              med statligt ägande är en viktig del av riksdagens kontrollarbete,
              både vad gäller de övergripande frågeställningarna kring statens
              ägande, mål och riktlinjer och vad gäller bolag för bolag i verksamheten.
            </seg>
            <seg n="0074bd68">
              Staten äger, som nämnts, många bolag. Det är över 50 stycken.
              Staten är i själva verket Sveriges absolut största kapitalist.
              Dessa många företag fyller alla viktiga funktioner i vårt samhälle
              en del för att de har ett samhällsuppdrag och en del i samhällsansvaret,
              andra för att de fyller viktiga funktioner i ekonomin och ger
              många människor jobb, genererar intäkter, avkastning och inkomster
              till dem som arbetar där. Alla är viktiga företag, men statens
              roll i arbetet skiljer sig mycket åt från bolag till bolag. Staten
              tjänar såklart också en hel del pengar på detta.
            </seg>
            <seg n="9d51bed0">
              Bolagen är stora som Vattenfall, det absolut största, och små
              som kanske mindre kända Kasernen Fastighets AB eller kursgården
              Voksenåsen i Norge. En del bedriver rent statlig verksamhet fast
              i bolagsform, som till exempel Statens Bostadsomvandling. Andra
              bedriver verksamheten på rent kommersiell basis som ett företag
              bland många andra, som till exempel SBAB och Lernia.
            </seg>
            <seg n="10d7363d">
              Skälen till att staten äger bolagen skiljer sig från företag
              till företag. Det kan vara historiska skäl gamla statliga monopol
              där marknaderna har öppnats och det nu finns många andra verksamma
              företag, till exempel statens resterande ägande i Telia Sonera
              som var det gamla statliga Televerket i en annan tid. Andra bolag
              kan staten ha tagit över i en krissituation. I fråga om ytterligare
              andra finns det andra historiska skäl.
            </seg>
            <seg n="8aa96197">
              Det finns en lång lista i skrivelsen över företag som arbetar
              på rent marknadsmässiga villkor. Det finns en kortare lista över
              företag som har särskilt samhällsansvar.
            </seg>
            <seg n="d9e5c55b">
              Ägarstyrningen är såklart viktig i alla dessa bolag. Ett exempel
              på hur ägarstyrningen har utövats under senare år är att vi har
              en ökad andel kvinnor i styrelserna och i ledande befattningar
              inklusive vd- och ordförandeposter.
            </seg>
            <seg n="bc7329e7">
              Ägarstyrningen har för ett konkret bolag som ägnas mycket diskussion
              i samhället Svenska Spel tagit en avgörande annan riktning på
              senare tid där samhällsuppdraget har kommit i förgrunden. Tidigare
              utövades ägarstyrningen mer för att man skulle tjäna pengar. Detta
              tycker jag är bra.
            </seg>
            <seg n="6e7ad7a5">
              Kent Persson sade här tidigare att staten är den som kan lösa
              kriser. Statens uppgift är att garantera kreditmarknaden.
            </seg>
            <seg n="ffc61b2d">
              Statens uppgift är inte bara att garantera att kreditmarknaden
              fungerar. Det är över huvud taget statens uppgift att se till
              att alla marknader fungerar, att se till att konkurrensen upprätthålls
              och att se till att sätta upp spelregler och att övervaka att
              detta fungerar på ett bra sätt. Det är också statens uppgift ibland
              att vara lender of last resort .
            </seg>
            <seg n="f9e81b1a">
              I den uppgift som är statens huvuduppgift att garantera att dessa
              marknader fungerar kan det inte vara så att det ska ske i första
              hand genom att staten ska äga vissa av de företag som agerar.
              Det är inte det rätta sättet att se till att detta fungerar på
              ett bra sätt tvärtom. Ofta leder det till mer problem än vad som
              löses.
            </seg>
            <seg n="a8d05056">
              Ska staten garantera att kreditmarknaden fungerar kan det inte
              ske genom att man äger vissa banker, banker som ska fungera på
              samma villkor som andra banker som man inte äger.
            </seg>
            <seg n="ef85945d">
              Det talas här om att det skulle vara ideologiska skäl som ligger
              bakom avyttring. Jag vet inte när ideologi blev något fult. Men
              om man översätter ideologi till värderingar och erfarenheter så
              är det riktigt. Våra värderingar och våra erfarenheter ihopkopplade
              med vår ideologi om vikten av marknadsekonomins funktionssätt
              säger att statens huvuduppgift inte är att få detta att fungera
              genom att staten ska äga vissa företag utan genom att se till
              att hela marknaden fungerar. Det är däremot naturligtvis inte
              någon ideologisk låsning att sälja till varje pris tvärtom. Jag
              tycker att det låter mer som om det är en ideologisk låsning från
              oppositionen att försäljningar ska stoppas till varje pris, i
              varje fall innan de har ägt rum, och att antalet företag som staten
              äger alltid i ögonblicket är det exakt rätta för de flesta varken
              fler eller färre. Det är alltid exakt rätt antal företag som staten
              äger, utom vad gäller Vänsterpartiet som ofta vill gå vidare och
              äga fler. Men för Socialdemokraterna och Miljöpartiet verkar det
              alltid vara exakt lagom antal företag och exakt de rätta.
            </seg>
            <seg n="4bd8499b">
              Denna skrivelse handlar naturligtvis inte alls om försäljningsprocessen
              kring enskilda företag som har varit eller som kan komma. Det
              har vi många andra debatter för. Men det yrkas ändå här på att
              bemyndiganden i fråga om de företag som i dag föreligger ska tas
              tillbaka. Per Bolund tog också upp beredningsfrågorna.
            </seg>
            <seg n="63b1fe7a">
              Jag vill mycket kortfattat passa på att säga att beredningen
              av förslag som handlar om att riksdagen lämnar ett bemyndigande,
              det vill säga ger regeringen möjlighet att sälja, naturligtvis
              måste se ut på ett helt annat sätt än beredningen av en faktisk
              försäljning som handlar om ett konkret affärsupplägg som ska leda
              fram till ett konkret beslut. Man får inte blanda ihop dessa saker.
            </seg>
            <seg n="51019917">
              Men vad vi alla har sett under de år som vi har jobbat, inte
              bara under denna mandatperiod utan under alla tidigare mandatperioder
              också, är att det är väldigt svårt att förena de krav som man
              ställer på den politiska processen i fråga om långsamhet och öppenhet
              med de krav som affärslogiken ställer, vilket jag tycker snarast
              talar för ytterligare ett argument för det olämpliga i att staten
              äger och driver företag som verkar på rent konkurrensutsatta marknader
              och som verkar på rent kommersiella villkor. Där ges nämligen
              inte riksdagen möjlighet, sett från företagens bästa, att faktiskt
              delta med den öppenhet i processen som den politiska logiken kräver.
            </seg>
            <seg n="fbe90035">
              Det handlar verkligen inte om att sälja till varje pris tvärtom.
              De försäljningar som sker, de som det finns bemyndigande för,
              de som eventuellt har uppkommit och de som eventuellt kan uppkomma
              genom att förslag på olika sätt kommer fram i processer, handlar
              absolut inte om att sälja till varje pris utan att vara ansvarsfull.
            </seg>
            <seg n="f5517168">
              Som vi alla vet är det också tydligt deklarerat från regeringen
              att det bemyndigande som finns gällande SBAB inte är aktuellt
              att utnyttja i nuläget.
            </seg>
            <seg n="d8f4fc91">
              Om jag får vara lite ironisk blir jag ganska imponerad både av
              de riksdagsledamöter och av de riksrevisorer som anser sig veta
              att om man bara hade gjort på ett annat sätt hade man kunnat få
              mycket mer betalt. Det är dock oklart på vilket sätt man borde
              ha gjort det och vem som i så fall skulle ha betalat mer.
            </seg>
            <seg n="8858e236">
              Alf Eriksson tog här upp frågan om Posten. Maud Olofsson informerade
              inte långt före jul i utskottet om att vissa frågeställningar
              som behöver vara klarlagda för att man ska kunna slutföra uppgörelsen
              fortfarande inte är klarlagda på den danska sidan. Maud Olofsson
              som är ansvarigt statsråd har också lovat att återkomma till utskottet
              så snart dessa frågor är lösta så att det finns någonting att
              informera om.
            </seg>
            <seg n="13f20b6c">
              Beträffande Apoteket är det självklart att man tänker fullfölja
              den process som är påbörjad, som är utlovad och som regering och
              riksdag arbetar med.
            </seg>
            <seg n="2f07a0d0">
              Beträffande det som Kent Persson tog upp om LKAB anser jag att
              det är självklart att de investeringsplaner som bolaget har antagit
              och godkänt i sin styrelse, och styrelsen är utsedd av ägaren,
              också kommer att kunna fullföljas på ett bra sätt och att avkastningskrav
              och överenskommelser kring bolaget med de behov som finns i Kiruna
              kommer att lösas på bästa sätt.
            </seg>
            <seg n="4404e761">
              Beträffande Vattenfall, som Per Bolund tog upp, finns det mycket
              att diskutera. Jag hoppas att vi får anledning att återkomma närmare
              om detta när den bolagsgenomgång som pågår är klar. Men egentligen
              är det så att allt det som Per Bolund säger bara visar det otroligt
              märkliga i att den svenska staten bedriver ett mångmiljardföretag
              i andra länder och därmed av vissa kan uppfattas som en viktig
              spelare när det gäller att svenska staten skulle bedriva energipolitik
              i helt andra länder. Jag tycker att slutsatsen snarare lutar åt
              ett annat håll än det som Per Bolund tar upp.
            </seg>
            <seg n="e04c12d0">
              Generellt kan jag om statens ägande säga att det, som sagt, pågår
              en bolagsgenomgång på Näringsdepartementet där man går igenom
              bolag för bolag om det är lämpligt att staten äger det och bedriver
              denna verksamhet och hur det i så fall ska se ut och om det finns
              vissa delar som långsiktigt bör vara statliga eller som långsiktigt
              kan avyttras och hur de då ska omstruktureras. Det får vi anledning
              att återkomma till allteftersom.
            </seg>
            <seg n="9a654bbe">
              Jag vill i detta sammanhang också erinra om en annan sak, nämligen
              en rapport till regeringens globaliseringsråd. Det är en underlagsrapport
              om internationellt statligt ägande och konkurrens av Mattias Gansland
              som bland annat har sin upprinnelse i diskussionen om internationellt
              statligt ägande. Det har också varit en diskussion här i Sverige
              i samband med buden på OMX och kring andra staters bevekelsegrunder
              för att gå in och vara ägare till företag i andra länder, sovereign
              wealth funds och så vidare. Slutsatsen och rekommendationen till
              Globaliseringsrådet är att svenska staten i första hand bör sopa
              rent framför egen dörr och minska sitt eget företagande och framför
              allt sitt eget företagande i andra länder.
            </seg>
          </u>
          <note n="aa02cd8f">
            Herr talman! Jag yrkar bifall till utskottets förslag till behandling
            av skrivelsen och avslag på reservationerna.
          </note>
          <note type="speaker" n="4329d4fb">
            Anf. 77 KENT PERSSON (v) replik:
          </note>
          <u who="kent_persson_3230c6" xml:id="i-8ad78f7f116f8692-1" n="1fc4d84a">
            <seg n="c0abb586">
              Herr talman! Jag är självklart inte motståndare till att vi har
              ideologiska meningsskiljaktigheter, Karin Pilsäter. Det är politikens
              grundfundament på något sätt. Jag sade inte heller det. Jag diskuterade
              den ideologiska låsning som jag upplever att ni har och att ni
              inte ser den verklighet som vi i dag lever i och att ni borde
              ompröva den politiken. Det tycker jag att ni åtminstone borde
              kunna diskutera.
            </seg>
            <seg n="67eec52d">
              Jag noterade beträffande Vattenfall det finns mycket att diskutera
              om det att Karin Pilsäter någonstans såg framför sig en plan på
              att sälja ut Vattenfall. Som det sades tidigare här sköter ju
              marknaden bättre det privata ägandet och utvecklingen av det.
              Det är också okej att andra stater äger svenska företag här i
              Sverige. Däremot ska svenska staten inte vara ägare till andra.
              Det är lite grann kontentan av resonemanget. Men det är inte det
              som jag tänkte fråga om.
            </seg>
            <seg n="4a00c544">
              Jag funderar lite grann på styrningen, på hur vi utser våra styrelser.
              På vd- och gd-nivå är i dag 40 män och 7 kvinnor vd:ar i de statliga
              bolagen. I styrelserna i ledningsgruppen är motsvarande siffror
              ungefär 205 män och 101 kvinnor.
            </seg>
            <seg n="11b1a7f4">
              Det vi kritiserar i era svar är fördelningen. Vi i Vänsterpartiet
              vill ha en ändring. Vi menar att det borde gå att få till stånd
              en bättre fördelning. Ni skriver helt enkelt här att det alltid
              är kompetensen som ska vara avgörande för vilka som ska sitta
              med. Menar Karin Pilsäter att hälften av den svenska befolkningen
              inte är kompetent att så att säga åtminstone ha sin andel i styrelserna?
            </seg>
          </u>
          <note type="speaker" n="6e1241f7">
            Anf. 78 KARIN PILSÄTER (fp) replik:
          </note>
          <u who="karin_pilsater_e191db" xml:id="i-8a819eddc34d892c-1" n="bbc27102">
            <seg n="130a893e">
              Herr talman! Om vi ska vara riktigt principiella höll jag på
              att säga skulle jag nog vilja hävda att långt mer än hälften av
              den svenska befolkningen inte riktigt innehar rätt kompetens för
              att sitta i en bolagsstyrelse. Däremot tror jag inte att det där
              är könsuppdelat.
            </seg>
            <seg n="1f18b4c9">
              Den här regeringen har kommit längre än man tidigare gjort med
              att förändra kvinnoandelen på ledande positioner när det gäller
              statliga uppdrag.
            </seg>
            <seg n="e52506d2">
              För det första är det, tycker jag, viktigt att staten föregår
              med gott exempel innan man pekar finger åt alla andra.
            </seg>
            <seg n="924a8830">
              För det andra räcker det inte att ha som mål att det ska vara
              minst 40 procent av ettdera könet i bolagsstyrelserna som kollektiv.
              Man måste ju också gå in på varje bolag i sig precis som vi har
              förväntningar på att privata bolag har en större andel kvinnor
              och andra typer av underrepresenterad kompetens och erfarenhet
              i bolagsstyrelserna. Om man har 100 procent av det ena könet i
              det ena bolaget och 100 procent av det andra könet i det andra
              bolaget har man inte, tror jag, nått en optimal lösning. Det behövs
              blandad kompetens, kunskap och erfarenhet i alla styrelser.
            </seg>
            <seg n="877462fc">
              Jag får väl säga som Socialdemokraterna brukar säga: Jag är stolt
              men inte nöjd. Det är klart att man inte är framme här, inte är
              färdig med detta ännu.
            </seg>
            <seg n="83c4c103">
              När det gäller utländskt ägande är det väl som med så mycket
              annat. Man ska börja med att sopa rent framför egen dörr. Vi kan
              ha teoretiska diskussioner om huruvida vi tycker att det känns
              bra eller dåligt att olika typer av statliga fonder går in och
              är delägare av, eller äger helt, företag som finns på svensk mark.
              Det är ganska lite vi kan göra åt det. Däremot kan vi göra någonting
              åt det vi själva ägnar oss åt. Det är alltid, tror jag, bra att
              först sopa framför egen dörr.
            </seg>
          </u>
          <note type="speaker" n="7d574dc9">
            Anf. 79 KENT PERSSON (v) replik:
          </note>
          <u who="kent_persson_3230c6" xml:id="i-8ad78f7f116f8692-2" n="1fc4d84a">
            <seg n="431e88c7">
              Herr talman! Det sistnämnda kan jag hålla med om. När vi pratar
              om styrelsers sammansättning är det vi kan påverka självklart
              just hur det ser ut i statliga bolagen och de statliga myndigheterna
              beträffande sammansättningen. Att det inte var bra tidigare är
              ingen ursäkt för att det inte är bra i dag. Hela tiden måste vi
              titta framåt och skynda på den här processen.
            </seg>
            <seg n="1555a2d5">
              Det kan inte vara rimligt som det nu är. Av det man svarar framgår
              det tydligt att kompetensen och branschkunskapen ska vara avgörande
              för sammansättningen. Jag menar att det måste finnas tillräcklig
              kompetens hos den kvinnliga hälften av befolkningen för att i
              betydligt större utsträckning kunna utöka antalet kvinnliga ledamöter
              både på ledande befattningar och i ledningsgrupper.
            </seg>
            <seg n="9e292bc7">
              Jag blir väldigt förvånad över svaret här. Det är definitivt
              ett svar som egentligen är långt ifrån det som jag tror att Karin
              Pilsäter egentligen skulle vara nöjd med. Jag har ju hört Karin
              Pilsäter i flera andra sammanhang framhålla vikten av att ha en
              bättre sammansättning könsmässigt i de statliga styrelserna och
              även i de statliga myndigheterna än som är fallet i dag.
            </seg>
            <seg n="a3577eb6">
              Jag skulle vilja se mer aktivitet där från er sida än som sker
              i dag. Det går inte att låta detta vara en fråga bara för styrelser.
              Här har vi möjligheter att via ägardirektiv eller regleringsbrev
              tala om hur vi vill ha det. Skulle vi kunna få ett svar om det
              och få en större aktivitet från regeringens sida i den frågan?
            </seg>
          </u>
          <note type="speaker" n="a4342060">
            Anf. 80 KARIN PILSÄTER (fp) replik:
          </note>
          <u who="karin_pilsater_e191db" xml:id="i-8a819eddc34d892c-2" n="bbc27102">
            <seg n="185c51c0">
              Herr talman! För att ge ett konkret svar kan jag säga att det
              är möjligt att inte varje ord i utskottstexten är vägt på den
              guldvåg som det borde ha vägts på. Det är självklart att man ska
              ha kompetens och då inte bara tillräcklig sådan. Det gäller också
              att försöka få tag i den största kompetensen.
            </seg>
            <seg n="8a9e0a49">
              Jag och, tror jag, även Kent Persson tillhör dem som tror att
              det även om man ser till kompetensen är fullt möjligt att i de
              flesta styrelser på ett mycket påtagligt sätt öka andelen kvinnor
              som har önskad kompetens. Jag tror att huvudproblemet är att man
              väldigt mycket har förutfattade meningar och att det handlar om
              gamla traditioner när det gäller vad som är kompetens och hur
              man ska se ut när man är kompetent.
            </seg>
            <seg n="1c06dd7b">
              Jag erinrar mig Bosse Ringholms förklaring för ett par år sedan
              till att Finansdepartementet i stort sett bara utsåg män. Förklaringen
              var att kvinnorna inte hade rätt sorts kompetens. Man frågar sig
              då i vilken ända av kroppen kompetensen förväntades sitta.
            </seg>
            <seg n="34fabb30">
              Nej, det är helt rätt. Det är klart att vi inte kan vara helt
              nöjda utan att man måste gå vidare. Men samtidigt tycker jag inte
              att man ska ge avkall på kompetenskraven. Jag är helt övertygad
              om att det inte heller behövs.
            </seg>
          </u>
          <note type="speaker" n="4a4491cc">
            Anf. 81 ALF ERIKSSON (s) replik:
          </note>
          <u who="alf_eriksson_8c9942" xml:id="i-97ecf6af04743c9c-1" n="251693dd">
            <seg n="e527df81">
              Herr talman! För att det ska bli tydligt vid voteringen vill
              jag säga att jag yrkar bifall till motiveringen i reservation
              6.
            </seg>
            <seg n="8dc1a68b">
              Karin Pilsäter uppehåller sig vid skillnaden mellan beredningar,
              beroende på i vilken fas försäljningsprocessen är i. Men det är
              inte det som kritiseras. Kritiken från Riksrevisionen gällde att
              regeringen i budgetpropositionen hösten 2006 säger att man innan
              en proposition avlämnas till riksdagen ska göra en genomlysning
              och en analys av de statliga företagen, en analys av för och mot
              en försäljning. Men när propositionen kommer till riksdagen har
              man inte gjort det. Det är det som kritiken gäller. Man ska göra
              det man själv lovar. Det är viktigt i sammanhanget.
            </seg>
            <seg n="d2bcadb0">
              Herr talman! Föredöme är också ett viktigt instrument för de
              statliga företagen. År 2003 fattade en enig riksdag beslut om
              att ta bort bonussystemen för dem i ledningen i de statliga bolagen.
              När den blå alliansen tillträdde gick Maud Olofsson ut och sade
              att det inte var bra utan att man skulle överväga att återinföra
              bonussystemen samt att de statliga företagsledningarna var löneledande
              på grund av 2003 års beslut. Detta är fel.
            </seg>
            <seg n="b060a05b">
              I höstas när finanskrisen uppdagades sade Mats Odell, med stöd
              av finansministern, att just bonussystemen var en av bovarna när
              det gäller den finanskris som vi har och att företagsledningarna
              tagit alldeles för stora risker. Vilken uppfattning har Karin
              Pilsäter i den frågan och när det gäller bonussystemen för vd:arna
              i de statliga företagen?
            </seg>
          </u>
          <note type="speaker" n="51d8bba6">
            Anf. 82 KARIN PILSÄTER (fp) replik:
          </note>
          <u who="karin_pilsater_e191db" xml:id="i-8a819eddc34d892c-3" n="bbc27102">
            <seg n="d58df077">
              Herr talman! Beredningen och budgetpropositionen 2006 är sådant
              som näringsutskottet ett antal gånger har diskuterat och fattat
              beslut om. I våras gjorde även konstitutionsutskottet i sitt granskningsarbete
              en väldigt noggrann genomgång och konstaterade att fel inte begåtts
              på det sätt som ni har hävdat. Ibland känns det lite grann som
              att man möjligen har lagt karbonpapper i käften. Jag anser nämligen
              att frågan är tillräckligt många gånger genomtröskad och att vi
              möjligen kan lägga det här bakom oss.
            </seg>
            <seg n="7a07b82f">
              På samma sätt är det med de bonussystem som Maud Olofsson i ett
              tidigare skede gjort vissa uttalanden om att man kunde överväga.
              Det övervägandet har vid det här laget för ungefär ett år sedan;
              jag kommer inte ihåg det exakta datumet landat i att de nya direktiven
              nu är framlagda. Där återinförs inte möjligheten att införa bonussystem,
              så även det känns lite grann som gårdagens debatt om nu inte Alf
              Eriksson förväntat sig att jag skulle kommentera Mats Odells uttalanden
              om finanskrisen. Det tycker jag att jag här och nu kan avstå från.
            </seg>
          </u>
          <note type="speaker" n="0928a401">
            Anf. 83 ALF ERIKSSON (s) replik:
          </note>
          <u who="alf_eriksson_8c9942" xml:id="i-97ecf6af04743c9c-2" n="251693dd">
            <seg n="2e78bf26">
              Herr talman! Jag måste säga att jag inte blev riktigt klok på
              svaret om bonussystemen. Inte heller så sent som i torsdags förra
              veckan i en interpellationsdebatt med Maud Olofsson tog hon avstånd
              från bonussystemen. Hon hänvisade till att 2003 års beslut var
              fel. Fortfarande säger hon, vilket är felaktigt, att direktörerna
              i de statliga företagen på grund av detta har blivit löneledande.
            </seg>
            <seg n="4d1e3b0d">
              En annan fråga som Karin Pilsäter var inne på i sitt tidigare
              anförande gäller Vattenfall. I ett av de tidigare betänkandena
              under den här mandatperioden säger regeringsmajoriteten att Vattenfall
              inte är föremål för utförsäljning under denna mandatperiod. Nu
              börjar mandatperioden att gå mot sitt slut. Hur blir det? Vill
              Karin Pilsäter sälja Vattenfall under nästa mandatperiod, eller
              var ligger den frågan?
            </seg>
            <seg n="c07e03f4">
              Jag kan bara upplysa Karin Pilsäter om att vi sitter här med
              en mobiltelefon vars nätoperatör är ett helägt statligt norskt
              bolag. Den svenska staten har sålt börsen till ett helstatligt
              bolag i Dubai. Är det bara svenska staten som inte ska äga saker
              och ting över gränserna? Varför denna indignation över att svenska
              staten äger företag som har verksamhet över gränserna?
            </seg>
          </u>
          <note type="speaker" n="07f9174b">
            Anf. 84 KARIN PILSÄTER (fp) replik:
          </note>
          <u who="karin_pilsater_e191db" xml:id="i-8a819eddc34d892c-4" n="bbc27102">
            <seg n="06d52025">
              Herr talman! Svenska staten äger företag som bedriver verksamhet
              lite kors och tvärs, här och var, över jordklotet. En del är välkänt.
              Det är till exempel det stora delägandet i Telia Sonera, som har
              mycket stor verksamhet i Finland och i många andra länder.
            </seg>
            <seg n="80a6990c">
              Vad jag syftade på här var framför allt den diskussion som Per
              Bolund tog upp om att problematisera verksamhetens innehåll i
              andra länder. I det fallet har det också en mycket stark koppling
              till vilken energipolitik som bedrivs i ett visst land.
            </seg>
            <seg n="04433f6b">
              Nu samarbetar vi visserligen i Europeiska unionen där energifrågorna
              står väldigt högt på dagordningen. Det bästa sättet att påverka
              europeisk energiomställning kanske inte är att vara ägare av en
              spelare i ett annat land.
            </seg>
            <seg n="09466d53">
              Jag vet inte riktigt var du har fått detta med indignation ifrån.
              Jag bara påtalar att det inte alltid är helt enkelt att bedriva
              verksamhet på kommersiella marknader, och särskilt inte i konkurrens
              i andra länder, när man tycker att det kan finnas politiska skäl
              till att man vill strukturera om arbetet på ett annat sätt.
            </seg>
            <seg n="a4328690">
              Jag tror att även den svenska energipolitiken i första hand ska
              bedrivas genom politiska riktlinjer, skatter, styrmedel och så
              vidare. Det måste ändå vara huvudspåret för energiomställning
              och utveckling även i vårt land och inte att man har ett visst
              företag som bedriver delar av verksamheten. De företag man äger
              och bedriver verksamhet i ska naturligtvis skötas på bästa sätt.
            </seg>
            <seg n="a133c0e0">
              Alf Eriksson frågar mig här vad jag tycker i förhållande till
              det Maud Olofsson sade häromdagen. Ta den diskussionen med Maud
              Olofsson. Hon är en stor flicka och kan tala för sig själv. Jag
              klargjorde bara att det enligt de regelverk som gäller inte är
              aktuellt att återinföra bonusar.
            </seg>
          </u>
          <note type="speaker" n="9533ed08">
            Anf. 85 PER BOLUND (mp) replik:
          </note>
          <u who="per_bolund_0a9708" xml:id="i-7b440b0ddb5159d1-0" n="1c1644de">
            <seg n="27d9ffdd">
              Herr talman! Jag kan konstatera att det finns väldigt stora oklarheter
              i hur regeringen egentligen ser på ägarfrågan, vilket ansvar man
              har som ägare och om man över huvud taget ska ta ett ägaransvar.
              Det är väldigt intressant. Det vore bra att här få klarlagt vad
              det är för linje som egentligen gäller.
            </seg>
            <seg n="a11ff898">
              Maud Olofsson skriver i regeringens redogörelse för statliga
              bolag, som finns på nätet, att staten ska vara en föregångare
              som ägare och ta ett större ansvar än vad vanliga ägare gör. Det
              är en linje som jag kan ha väldigt stor sympati för. Däremot har
              utskottets majoritet med Karin Pilsäter själv i spetsen i yttrandet
              sagt att bolag ska drivas på rent marknadsmässiga grunder. Man
              ska inte alls styra bolagen politiskt.
            </seg>
            <seg n="2ebb6f62">
              Vilken linje är det egentligen som gäller? Det vore väldigt intressant
              att veta. Det verkar vara något slags glidande plan där det är
              okej att öka andelen kvinnor i styrelserna, vilket jag tycker
              är en väldigt bra reform. Däremot är det inte okej att kräva att
              bolagen till exempel ska ta miljöhänsyn och släppa ut mindre växthusgaser.
            </seg>
            <seg n="143463a4">
              Var går gränsen för när staten får gå in och styra bolagen? Finns
              det någon sådan gräns?
            </seg>
          </u>
          <note type="speaker" n="dba882ef">
            Anf. 86 KARIN PILSÄTER (fp) replik:
          </note>
          <u who="karin_pilsater_e191db" xml:id="i-8a819eddc34d892c-5" n="bbc27102">
            <seg n="137db01b">
              Herr talman! Jag tycker inte att det finns någon motsatsställning
              mellan de fallen. Det skulle egentligen kräva mycket mer tid för
              att föra en sådan diskussion. Det är intressanta och viktiga frågor
              som Per Bolund här tar upp. Jag skulle inom parentes önska att
              vi kan föra den här typen av debatter mer om sådana frågor och
              mindre om sådant som varit och är genomtröskat många gånger om.
            </seg>
            <seg n="e9447b21">
              Det finns ingen motsats mellan att agera på marknadsmässiga villkor
              och samtidigt utöva ägarstyrning. Alla ägare ska utöva en ägarstyrning,
              i varje fall om de är goda ägare. Företagens långsiktiga framgång
              bygger på mer än att man ser till att kortsiktigt maximera sina
              vinster.
            </seg>
            <seg n="a09e293f">
              Det ligger ett stort ansvar på ägare av både statliga och privata
              bolag att rusta företaget så att man är attraktiv bland kunder,
              samarbetspartner och leverantörer både i dag och i framtiden.
              Det kan man göra genom att bland annat vara just ett föredöme
              på jämställdhetssidan och miljösidan, när det gäller socialt ansvar
              och på många andra områden. Det står inte på något sätt i någon
              motsatsställning till att verksamheten ska bedrivas på marknadsmässiga
              villkor.
            </seg>
            <seg n="fa4ed113">
              Man får däremot tänka sig för om man tycker att det är ett lämpligt
              redskap att ställa upp andra regler som är mycket mer långtgående
              än vad lagstiftningen säger och marknaden i övrigt jobbar med.
              Vill vi genomföra en större förändring på marknaden, exempelvis
              vid energiomställning, anser jag, regeringen och alliansen att
              det är de generella regelverken man måste använda. Det är inte
              bara Vattenfall i Sverige som ska agera annorlunda. Även andra
              energibolag ska då pressas att följa andra regelverk. Det får
              man samköra.
            </seg>
            <seg n="9f90e645">
              När det gäller energiomställningen i Tyskland känns det som att
              det viktiga är att Vattenfall givet de regelverk som finns är
              ett föredöme. Det är en väldigt komplicerad diskussion. Är det
              bättre att den svenska staten inte äger ett företag som driver
              kolkraftverk och i stället säljer dem till någon annan kanske
              sköter dem på ett sämre sätt? Det är inte helt enkla frågor.
            </seg>
          </u>
          <note type="speaker" n="c19c6c61">
            Anf. 87 PER BOLUND (mp) replik:
          </note>
          <u who="per_bolund_0a9708" xml:id="i-7b440b0ddb5159d1-1" n="1c1644de">
            <seg n="80d1166b">
              Herr talman! Om du frågar mig tycker jag att man ska använda
              bolaget för att styra mot hållbar utveckling. Vattenfall är ett
              väldigt viktigt verktyg just för att det har en så stor verksamhet
              i Sverige och i andra länder.
            </seg>
            <seg n="68a3d0af">
              Det är fortfarande lite oklart. Karin Pilsäter sade i ett tidigare
              inlägg att staten ska föregå med gott exempel innan man pekar
              finger åt andra. Det är väldigt intressant. Jag utgår från att
              det måste gälla även klimatfrågan. Hur ska det gå till?
            </seg>
            <seg n="decdef9e">
              Karin Pilsäter sade att det inte fanns någon motsättning mellan
              att ta ett ägaransvar och att driva företaget marknadsmässigt.
              Jag ser inte att det finns någon som helst motsättning mellan
              att man styr bolaget och samtidigt agerar i den totala energipolitiken
              som berör alla bolag. Varför skulle det finnas en sådan motsättning?
              Det går att göra bäggedera.
            </seg>
            <seg n="416f6c58">
              Det sägs att vi ska föregå med gott exempel innan vi pekar finger
              åt andra. Den svenska regeringen har nu ställt sig bakom ett mål
              att vi ska minska utsläppen i Europa med 20 procent, eller upp
              till 30 procent om vi får ett globalt avtal.
            </seg>
            <seg n="e36d624b">
              Vattenfall, som är ett helägt statligt svenskt bolag, planerar
              tvärtom att öka sina utsläpp. Det ska bygga nya kolkraftverk i
              Tyskland. Är det ett exempel på att företaget agerar i linje med
              den svenska regeringen eller inte?
            </seg>
            <seg n="2bc8ce1c">
              För mig är det uppenbart att bolaget går en helt annan väg än
              vad som slagits fast i den svenska politiken. Det påverkar hela
              Sveriges trovärdighet i klimatfrågan. Vad ska en tysk tro om den
              svenska regeringens linje?
            </seg>
            <seg n="6fbdad72">
              Man säger å ena sidan i vackra brandtal att det är så viktigt
              att minska koldioxidutsläppen. Samtidigt drar man in vinster från
              den tyska marknaden genom att man släpper ut väldigt mycket koldioxid
              och gör det svårare för Tyskland att uppnå sina klimatmål.
            </seg>
            <seg n="83964f8b">
              Det måste finnas en rimlighet i avvägningarna. Jag tycker att
              regeringen inte gör någon avvägning alls. Ibland tycker man att
              det är bra att styra, som när det gäller kvinnorepresentation.
              Men när det gäller koldioxidutsläpp ska man över huvud taget inte
              styra.
            </seg>
            <seg n="27235804">
              Jag misstänker att det snarare har att göra med vilka ambitioner
              man har på de olika politikområdena. På jämställdhetsområdet kan
              man tänka sig att agera och göra någonting. Men på miljöområdet
              har man inga ambitioner.
            </seg>
          </u>
          <note type="speaker" n="fd4b53d3">
            Anf. 88 KARIN PILSÄTER (fp) replik:
          </note>
          <u who="karin_pilsater_e191db" xml:id="i-8a819eddc34d892c-6" n="bbc27102">
            <seg n="1d005b7b">
              Herr talman! Det är inte korrekt att det inte sker någon styrning
              av Vattenfall. Det är ett väldigt tydligt exempel på att det är
              väldigt komplicerade frågor. Om man gör det enkelt för sig kan
              man komma med snabba svar.
            </seg>
            <seg n="0e12bf6d">
              Jag hör till ett parti där vi tidigare har gjort det ganska enkelt
              för oss i det fallet genom att säga att staten inte ska äga företaget.
              Nu har en överenskommelse, som pekades på här tidigare. Under
              mandatperioden är det inte aktuellt.
            </seg>
            <seg n="564cbebb">
              Principiellt håller jag personligen fast vid ståndpunkten att
              det vore den bästa långsiktiga lösningen. Men jag inser också
              att såsom företaget är uppbyggt i dag med samägande av kärnkraftverk
              och allt som finns är det inte bara att lägga ut det på Blocket,
              om man säger så.
            </seg>
            <seg n="a2035909">
              Det kräver en lång process. Jag förutsätter att vi efter den
              bolagsgenomgång som ska komma för Vattenfall får anledning att
              ta itu med fördjupade diskussioner om alla dessa mycket komplexa
              och inte alldeles lätta avvägningar som gäller det bolaget.
            </seg>
            <seg n="112e33bc">
              När det gäller andra bolag kan jag säga att det är mer enkelt
              och tydligt att man inte ska utöva en ägarstyrning som innebär
              att man gör långtgående avvikelser från det som gängse gäller
              på marknaden. Exempelvis kommer det ibland fram krav på SBAB att
              de ska låna ut mycket mer eller att de ska låna ut till betydligt
              lägre räntor än vad marknadsräntan generellt är. Där tycker jag
              att det är mycket lättare att säga att det är helt fel sätt att
              agera. Man ägnar sig åt konkurrenssnedvridning genom den säkerhet
              man ändå har genom att man har staten som ägare. Det gör ju att
              man vet att man aldrig kommer att kunna gå i konkurs, att man
              kan konkurrera på osjysta villkor med andra företag och så vidare.
              Där är det mer tydligt vad man avser med skillnaden mellan att
              utöva ägarstyrning och att man ändå måste agera på marknadsmässiga
              villkor. Ta den styrning som tydligt nu har kommit till uttryck
              när det gäller Svenska Spel det är samhällsintresset av att människor
              inte ska dras in i spelberoende som är viktigare än det kortsiktiga
              vinstintresset och expansionslusten i Svenska Spel. Det har tidigare
              varit det som har stått överst på dagordningen.
            </seg>
          </u>
          <note type="speaker" n="1ac5c492">
            Anf. 89 HANS ROTHENBERG (m):
          </note>
          <u who="hans_rothenberg_943492" xml:id="i-62f3ddf444c740bc-0" n="ad24c645">
            <seg n="33c8ee0c">
              Herr talman! Det har varit ett intressant och spännande år för
              många av de bolag som har eller har haft staten som ägare. I samband
              med detta har frågan om synen på ägandet blivit aktuell. Varför
              ska man äga? Varför ska staten äga i vilket syfte? Varför ska
              staten inte äga bolag?
            </seg>
            <seg n="529ed0ea">
              Det finns två kategorier av statliga bolag: företag som verkar
              under marknadsmässiga villkor och företag som har särskilda samhällsintressen.
            </seg>
            <seg n="39373917">
              Statens främsta näringspolitiska uppgift är att ange ramar och
              regelsystem för näringslivets verksamhet och bidra till att skapa
              förutsättningar för långsiktig tillväxt. Men när staten samtidigt
              uppträder som ägare och som utformare av de regler som gäller
              för näringslivets verksamhet uppstår en rad problem. Det finns
              risk för konkurrenssnedvridning, risk för mindre goda investeringsbeslut
              och även svårigheter att tillföra kapital till företag som behöver
              kapital för att kunna expandera.
            </seg>
            <seg n="40789f88">
              Herr talman! Grundprincipen måste därför vara att konkurrensutsatt
              verksamhet ska bedrivas i privat regi. Att minska det statliga
              ägandet av företag syftar till att renodla statens roll som lagstiftare
              och normgivare och att stärka de privatiserade företagens möjligheter
              att utvecklas. Det har gjort det möjligt, och gör det möjligt,
              att amortera på statsskulden. Det förbättrar förutsättningarna
              att fokusera på statens viktiga och primära åtaganden, till exempel
              vård, skola och infrastruktur och att möta framtida utmaningar
              med en stor andel av vår befolkning som blir äldre.
            </seg>
            <seg n="52e75dd0">
              På sikt bör staten egentligen enbart kvarstå som ägare då tungt
              vägande skäl talar för detta, såsom samhällsintresseskäl. Det
              kan finnas företag som det är nödvändigt att staten äger fortsättningsvis,
              till exempel när ett naturligt monopol råder eller när starka
              samhällsintressen talar för statligt ägande.
            </seg>
            <seg n="372997dc">
              Det kan också vara motiverat med ett fortsatt statligt ägande
              om det föreligger särskilda nationella intressen eller samhällsuppdrag
              som annars inte kan hanteras utan ett statligt inflytande.
            </seg>
            <seg n="b8b9d238">
              Herr talman! Den här synen på det statliga ägandet av företag
              är på många armlängders avstånd från vad framför allt Socialdemokraterna
              och Vänsterpartiet står för. Dessa partier har som bekant ett
              starkt ideologiskt avståndstagande till frågan om försäljning
              av statliga företag. Det kommer också till tydligt uttryck i partiernas
              motioner och även i de anföranden vi har lyssnat på under den
              senaste timmen.
            </seg>
            <seg n="1aeeb008">
              Det har i motionsfloran också framkommit önskemål om att skapa
              fasta och låsta regelverk som ska användas vid försäljningar av
              statliga företag. Det är lättare sagt än gjort och dessutom inte
              någon särskilt bra idé.
            </seg>
            <seg n="079b41af">
              Varje affär är unik. Varje affär måste få vara unik med sina
              särskilda förutsättningar. Därför är ett enhetligt regelverk inte
              någonting som vare sig är särskilt lämpligt, bra eller möjligt.
              I stället måste självfallet olika strategier tillämpas för olika
              bolag. Varje försäljningsprocess måste utformas med utgångspunkt
              i respektive företag just för att det ska vara en försäljningsprocess
              där man får rätt pris för det man säljer och inte en utförsäljningsprocess
              där man inte får rätt pris. Det är stor skillnad på de båda uttrycken,
              vilket vi kanske får anledning att återkomma till i en och annan
              replikväxling.
            </seg>
            <seg n="80e6003e">
              Herr talman! Som har sagts många gånger tidigare måste varje
              försäljning anpassas till det rådande marknadsläget. Det har vi
              sett goda exempel på under det gångna året. Det måste göras så
              att försäljningen ger det bästa möjliga affärsmässiga utfallet
              för skattebetalarna.
            </seg>
            <seg n="090cbe79">
              Jag skulle vilja nämna några ord om de försäljningar som har
              skett under det gångna året. Konstitutionsutskottets granskning
              under våren 2008 av försäljningen av vissa statliga bolag visade
              att den bedömning som regeringen gjorde beträffande inhämtandet
              av upplysningar från myndigheter, från organisationer och från
              enskilda innan regeringen begärde bemyndigande för försäljningarna
              inte stred mot regeringsformen. Den stod tvärtom i överensstämmelse
              med både det här och med vedertagen praxis.
            </seg>
            <seg n="26378095">
              Det är fullständigt självklart att beredning sker i enlighet
              med regeringsformens krav. Riksdagens tillkännagivanden bör inte
              användas för att uttala den typen av självklarheter.
            </seg>
            <seg n="aabac0cd">
              Vi har rekordförsäljningen av Vin &amp; Sprit för 55 miljarder kronor.
              De som ansågs vara kvalificerade bedömare på området anade att
              det skulle vara bra om staten kunde få 40 miljarder kronor för
              Vin &amp; Sprit.
            </seg>
            <seg n="fda57bb3">
              Kraxandet från olyckskorparna tar sig allehanda uttryck. Vänsterpartiet
              vill utöka ägandet. Vänsterpartiet vill enligt sina ideologiska
              principer att staten snarare ska äga fler bolag, som gärna konkurrerar
              på affärsmässiga villkor, än de bolag som regeringen har fått
              riksdagens bemyndigande att sälja, såsom Vin &amp; Sprit. Affären
              med Vin &amp; Sprit tog många på sängen, inte minst dem från oppositionen
              som omgående och förmodligen utan att ha tagit del av hela affärens
              innebörd i pressmeddelanden gick ut och kritiserade regeringen
              för att ha sålt Vin &amp; Sprit för billigt. Det var väl ett av 2008
              års mest minnesvärda självmål.
            </seg>
            <seg n="7380aff3">
              Försäljningen av Vin &amp; Sprit, herr talman, är ett tydligt exempel
              på en god affär. Därigenom har vi också kunnat minska statsskulden.
              Sammantaget innebär detta också möjligheter till god förvaltning
              av det statliga ägandet genom att man fokuserar på de bolag som
              staten bör äga och som staten av olika skäl har anledning att
              äga.
            </seg>
            <seg n="37129dcb">
              Vi ser fram emot att kunna renodla statens roll som ansvarstagande
              ägare för de bolag som man fortsätter att äga det finns bemyndigande
              att sälja ytterligare statliga bolag och att kommande försäljningar
              ska ske vid lämpligt tillfälle. Och bolagen ska inte säljas till
              vilket pris som helst och inte till varje pris, utan till rätt
              pris.
            </seg>
          </u>
          <note type="speaker" n="94530db8">
            Anf. 90 ALF ERIKSSON (s) replik:
          </note>
          <u who="alf_eriksson_8c9942" xml:id="i-97ecf6af04743c9c-3" n="251693dd">
            <seg n="41337a90">
              Herr talman! Det talas mycket om ideologi den här eftermiddagen,
              och det är väl inget fel i det. Det är jättebra. Det är också
              bra att det finns olika uppfattningar. Då skärps argumenten, och
              skillnaderna blir tydliga. Därom tror jag inte att vi har någon
              delad uppfattning. Däremot tycker jag att det finns anledning
              att lufta argumenten lite ytterligare.
            </seg>
            <seg n="bb91275b">
              En av statens uppgifter är att bedriva regionalpolitik att se
              till så att samma förutsättningar gäller för befolkningen oavsett
              om man bor i glesbygd eller i storstadsmiljö.
            </seg>
            <seg n="468fee06">
              Apoteket är ett exempel på en sådan verksamhet som ska bedrivas
              på det här sättet. Posten är en annan.
            </seg>
            <seg n="a50c6c66">
              Om man då ska försälja dessa verksamheter föreställer jag mig
              att det inte finns någon kapitalist som är så dum att han lägger
              ned stora pengar där det bor 4 personer per kvadratkilometer.
              Han lägger pengarna där det finns 4 000 personer per kvadratkilometer.
              Det är där som pengar finns att hämta. Vad händer då med de 4
              som bor i glesbygd? Vilken service får de? En av uppgifterna för
              staten är att bedriva statlig verksamhet. På så sätt får vi en
              regionalpolitik som ger folk möjlighet att bo i hela landet.
            </seg>
            <seg n="78a98f2c">
              Sedan blev jag aningen förvånad när jag lyssnade på Hans Rothenberg.
              Enligt Hans Rothenbergs argumentation ska allt som staten ska
              reglera med regler säljas ut. Det går inte ha regler och statlig
              verksamhet samtidigt. Vi reglerar också polisen. Ska den också
              säljas ut?
            </seg>
          </u>
          <note type="speaker" n="99c40277">
            Anf. 91 HANS ROTHENBERG (m) replik:
          </note>
          <u who="hans_rothenberg_943492" xml:id="i-62f3ddf444c740bc-1" n="ad24c645">
            <seg n="cca80e33">
              Herr talman! Det var en rejäl tvist som Alf Eriksson fick in
              på slutet. Jag kan missminna mig, men jag tror inte att någon
              riksdag har givit något som helst bemyndigande att ens sälja ut
              en axelklaff av polisens tillgångar. Jag tror att vi kan lämna
              den saken. Polisen, stay where you are!
            </seg>
            <seg n="246792bd">
              Jag tyckte att den ideologiska synen framgick väldigt tydligt
              av Alf Erikssons inledningsanförande. Här handlar det om att återta
              bemyndiganden. Här handlar det om att gå tillbaka till den tid
              då Socialdemokraterna själva satt i regeringsställning. Kom ihåg
              att det fanns ett antal bemyndiganden om att sälja statliga bolag
              under den tid som ni hade regeringsmakten. Det verkar som om den
              delen av historien ganska lätt har suddats ut. Det fanns faktiskt
              bemyndiganden om att sälja på den tiden.
            </seg>
            <seg n="78ee6b55">
              Apoteket och Posten är intressanta exempel. Vi har haft en lång
              och intensiv debatt i den här kammaren om apoteksmonopolets upphörande.
              I det fallet handlar det inte, vilket Alf Eriksson nästan vill
              antyda, att statens hela andel av Apoteket ska försvinna. Staten
              kommer tvärtom att behålla en stor andel av Apoteket. Servicen
              kommer att kunna förbättras. Det är en av de viktiga delarna i
              den här förändringen av monopolet.
            </seg>
            <seg n="080703e5">
              När det gäller Posten har vi sett samgåendet mellan den danska
              och svenska posten som ett medel att stärka den affärsmässiga
              utvecklingen av Posten och skapa bättre förutsättningar för att
              upprätthålla den samhällsomfattande posttjänsten, inte minst i
              glesbygd och inte minst för privatpersoner. Detta var syftet med
              Posten. Skräm inte med den varg som inte har kommit, Alf Eriksson!
            </seg>
          </u>
          <note type="speaker" n="62116111">
            Anf. 92 ALF ERIKSSON (s) replik:
          </note>
          <u who="alf_eriksson_8c9942" xml:id="i-97ecf6af04743c9c-4" n="251693dd">
            <seg n="12415822">
              Herr talman! Hans Rothenberg säger att alla apotek inte ska säljas
              ut. Samtidigt brukar regeringen hävda här i kammaren att företagen
              ska bedriva verksamhet på likvärdiga villkor. Är det likvärdiga
              villkor att staten, vad jag förstår, ska ställa krav på de delar
              som är kvar av Apoteket att bedriva den mer kostnadskrävande servicen
              ute i glesbygd samtidigt som det privata kapitalet, som äger apoteken
              där det bor 4 000 människor per kvadratkilometer, ska få plocka
              hem vinsterna på den delen utan att på något sätt ta ansvar för
              helheten och den regionalpolitiska utjämningen?
            </seg>
            <seg n="981994ad">
              En annan ideologisk fråga som är uppe nästan varje dag i den
              här kammaren är ordet valfrihet. I stället för att man ska ha
              en service som samhället består med ska det finnas en katalog
              med olika aktörer. Sedan ska konsumenten välja. De pensionärerna
              som jag träffar på pensionärsmötena är oerhört upprörda över detta.
              Man har jobbat hela sitt liv för att få en god service på sin
              ålderdom, och den ska vara lättillgänglig. Man ska inte behöva
              sitta med en stor katalog och läsa någonting som man har väldigt
              svårt att förstå och jämföra den ena med den andra. Man vill ha
              det lättillgängligt.
            </seg>
            <seg n="3becd6a3">
              Jag återkommer till Apoteksfrågan eftersom den är ett så tydligt
              exempel. Varför ska jag, som bor där det bor 4 000 människor per
              kvadratkilometer, behöva läsa ut vilket apotek som är viktigast?
              Är det inte bra med den service vi har?
            </seg>
          </u>
          <note type="speaker" n="605887e7">
            Anf. 93 HANS ROTHENBERG (m) replik:
          </note>
          <u who="hans_rothenberg_943492" xml:id="i-62f3ddf444c740bc-2" n="ad24c645">
            <seg n="cd15b5ca">
              Herr talman! Jag får nästan intrycket att Alf Eriksson sätter
              begreppet tillgänglighet och att inte kunna välja på samma nivå.
              Att kunna välja bland flera alternativ är, om något, tillgänglighet.
              Vi har diskussioner om apoteksmonopolets upphörande. Jag tycker
              faktiskt att det finns ett ansvar hos både oppositionen och majoriteten
              att ge en rimlig och rättvis bild av vad som händer och vilket
              beslut som riksdagen har fattat.
            </seg>
            <seg n="a63f79c4">
              Det handlar inte om att sälja alla apotek. Staten kommer att
              behålla en mycket stor ägarandel av apoteken. Genom att sprida
              ägandet kommer man också att kunna göra valfriheten större. Det
              gläder mig att Alf Eriksson tar upp begreppet valfrihet. Det diskuteras
              alltför lite i den politiska debatten, inte minst när det gäller
              den offentliga servicen.
            </seg>
            <seg n="76aed4c5">
              Jag håller inte med om att fler möjligheter att bedriva apoteksverksamhet
              skulle vara ett problem i regionalpolitiska sammanhang. Vi har
              haft den debatten. Vi kommer säkert att ha den framöver. Posten
              och apoteken är faktiskt funktioner där det finns ett samhällsintresse.
              Det är också därför som regeringen och den nuvarande majoriteten,
              som förhoppningsvis blir en ganska bestående majoritet, inte har
              lagt fram något förslag om att ta bort ägarandelen från staten
              när det gäller Posten och Apoteket.
            </seg>
            <seg n="f4385e1f">
              Det här är att skrämmas med den varg som ännu inte har ylat.
            </seg>
          </u>
          <note type="speaker" n="0e856cc3">
            Anf. 94 KENT PERSSON (v) replik:
          </note>
          <u who="kent_persson_3230c6" xml:id="i-8ad78f7f116f8692-3" n="1fc4d84a">
            <seg n="75a5fff7">
              Fru talman! Den här vargen kanske ylar i morgon, Hans Rothenberg.
              Det vet vi inte någonting om.
            </seg>
            <seg n="8745e66b">
              Hela ditt anförande var en argumentation för fortsatt utförsäljning.
              Du tog också upp massvis med argument varför. Vi ska renodla den
              statliga verksamheten. Det ska råda sund konkurrens, och därför
              ska vi inte heller äga. Det som skulle tala för ett ägande är
              att det finns starka samhällsintressen. Men du ger inte några
              som helst exempel på vilka företag du diskuterar och tänker dig.
              På vilket sätt skulle konkurrensen förbättras på marknaden om
              vi säljer ut Vattenfall, SBAB, Nordea, LKAB med flera statliga
              företag? På vilket sätt förbättrar vi då konkurrensen på marknaden?
              Det måste ni förklara.
            </seg>
            <seg n="09be20a3">
              Vi ska också sälja ut när marknadsläget är det bästa möjliga
              och till rätt pris. När vet vi att det är det bästa läget? När
              vet vi att vi får det bästa priset? Det går inte att svara på
              den typen av frågor. Det bästa läget kanske är just i dag. Det
              är poängen i våra resonemang om varför vi tycker att vi ska återta
              bemyndigandet.
            </seg>
            <seg n="a3473f89">
              När vi i Vänsterpartiet pratar om statligt ägande pratar vi utifrån
              att det är viktigt att staten har ett starkt inflytande över infrastrukturen
              i Sverige. Då pratar jag också om den finansiella infrastrukturen
              som är grundbulten för att samhället ska fungera. Det är själva
              blodomloppet. Det vill ni ytterligare försämra genom att sälja
              ut de två vi har, SBAB och Nordea.
            </seg>
          </u>
          <note type="speaker" n="06fba35a">
            Anf. 95 HANS ROTHENBERG (m) replik:
          </note>
          <u who="hans_rothenberg_943492" xml:id="i-62f3ddf444c740bc-3" n="ad24c645">
            <seg n="19e7b912">
              Fru talman! Det är just detta som är det viktiga med ägandet:
              ansvaret. Jag kommer ihåg för ungefär ett år sedan då vi hade
              motsvarande debatt. Jag började då mitt anförande med att säga
              att ägande förpliktar. Ägande förpliktar i alla sammanhang.
            </seg>
            <seg n="3172c8e1">
              Kent Persson tar upp exemplen LKAB och Vattenfall, som om de
              skulle läggas ut på Blocket eller säljas på något annat sätt.
              Men det är ju faktiskt helt klart: Vattenfall ska icke säljas.
              LKAB ska icke säljas. Under den här mandatperioden är det sex
              bolag av statens totalt 55 som det finns ett bemyndigande att
              sälja.
            </seg>
            <seg n="bf227a80">
              När det gäller Nordea var det den finansiella krisen i början
              av 1990-talet som gjorde att staten då fick gå in och vara städgumma.
              Men den regering som satt vid makten i tolv år därefter gjorde
              inga ansträngningar att återställa ordningen och återföra banken
              till den rimligt fria marknad där den borde figurera i dag.
            </seg>
            <seg n="05cfda45">
              Jag tycker att det är lite intressant när Kent Persson frågar
              vad som är det bästa läget. Kent Persson och Vänsterpartiet har
              i många sammanhang talat om åtminstone när det sämsta läget är.
              Det är nämligen varje gång det ska säljas. Varje gång som ett
              statligt bolag det kan vara en aktie eller någonting över huvud
              taget ska säljas är det fel. Det är fel tajmning. Det är fel process.
              Det är fel på det mesta. Där har vi i alla fall fått ett svar.
              När är det som sämst att sälja? Hværgang!
            </seg>
            <seg n="3f1406a4">
              Men när är det då som bäst att sälja? Där tycker jag att det
              är ganska intressant att det inte finns någonting i den kritik
              som har kommit från oppositionen om vad som skulle ha varit bättre,
              till exempel i Teliaaffären. Skulle det ha varit en vecka tidigare,
              tre månader senare eller aldrig?
            </seg>
          </u>
          <note type="speaker" n="dee5b7a8">
            Anf. 96 KENT PERSSON (v) replik:
          </note>
          <u who="kent_persson_3230c6" xml:id="i-8ad78f7f116f8692-4" n="1fc4d84a">
            <seg n="a9d7e2e7">
              Fru talman! Nu är det så att Hans Rothenbergs historiebeskrivning
              inte stämmer riktigt med verkligheten. Vi har från Vänsterpartiets
              sida varit med tidigare och sålt ut företag när vi har tyckt att
              det varit nödvändigt och det inte fanns några starka skäl för
              statligt ägande. Sådana ställningstaganden kommer vi att göra
              från fall till fall.
            </seg>
            <seg n="57c28784">
              När det gäller de här bolagen har vi varit emot försäljning,
              men inte utifrån om priset har varit rätt eller fel. Det är ju
              jättesvårt att bedöma. Egentligen är det väl så att marknaden
              alltid hävdar att priset är det rätta. Det är ju det man får betalt.
              Det handlar mer om långsiktigheten är detta en god affär?
            </seg>
            <seg n="580c5e37">
              För Vin &amp; Sprit fick vi 55 miljarder, sade Hans Rothenberg. Det
              stämmer inte. 62 miljarder fick vi in. Det är väldigt mycket pengar,
              men om det är en god affär på lång sikt vet vi inte. Det får liksom
              historien utvisa. Däremot vet vi nu att 60 stycken har fått gå
              på grund av omstruktureringen av Vin &amp; Sprit. Det är en sanning
              som vi har i alla fall.
            </seg>
            <seg n="f5c26589">
              I övrigt har jag inte fått reda på så mycket. Det vi har en klar
              bild av är att man från moderat håll säger att Vattenfall och
              LKAB inte ska säljas. Från Folkpartiets håll har vi en helt annan
              syn. Där är Vattenfall ett potentiellt objekt för försäljning.
              Det här får ni väl slita med inom alliansen.
            </seg>
            <seg n="04acbd61">
              För vår del är det oerhört viktigt att viktig infrastrukturell
              verksamhet ägs av staten, för den har ett annat syfte än bara
              det kortsiktiga vinstintresset. Det finns ett nationellt syfte
              att den och dess verksamhet finns tillgänglig över hela landet.
              Det är det som är den stora skillnaden mellan vår politik och
              alliansens politik.
            </seg>
          </u>
          <note type="speaker" n="905bae8a">
            Anf. 97 HANS ROTHENBERG (m) replik:
          </note>
          <u who="hans_rothenberg_943492" xml:id="i-62f3ddf444c740bc-4" n="ad24c645">
            <seg n="ca932ea1">
              Fru talman! Det är den här kammaren, riksdagen, som beslutar
              och ger bemyndigande om att sälja eller att förändra ägandet i
              stora drag. Och här finns det ingenting inget underlag eller beslut
              om bemyndigande om att sälja Vattenfall eller något av de bolag
              som Kent Persson nämner. Jag tycker att Vattenfall, LKAB, Samhall
              och även Posten är exempel där det finns anledning för staten
              att ha ett engagemang och att ha det via ägande. Men det kan förändras
              över tid.
            </seg>
            <seg n="cef2f35e">
              Jag tycker till exempel att den diskussion som har funnits om
              Vattenfalls ägarandel i Tyskland är ganska intressant. Å ena sidan
              bygger man nya kolkraftverk. Å andra sidan kan man säga att Vattenfall
              tar ett ansvar i ett annat land genom att bygga moderna kolkraftverk
              som är bättre än dem som rangeras ut och genom hanteringen av
              koldioxid. Då är frågan: Tycker man att det är en bra idé att
              Vattenfall frånhänder sig det ansvaret och kanske lämnar över,
              säljer, till någon annan ägare som inte tar det ansvaret?
            </seg>
            <seg n="a11f7906">
              Det finns en komplexitet när det gäller Vattenfall. Ska svenska
              bolag agera på det viset på utländsk mark? Jag tycker att vi kan
              diskutera det, och det kommer vi att få anledning att göra både
              den här mandatperioden och kommande mandatperioder. Att sälja
              Vattenfall i sin helhet det vet Kent Persson, alla i kammaren
              och nu också alla andra som lyssnar på den här debatten är inte
              aktuellt.
            </seg>
            <seg n="6275a7a3">
              Kent Persson tog upp i sitt inledningsanförande att den som tänker
              följa sina principer ska man vara rädd för i politiken. Ja, om
              man inte ska vara rädd för Kent Persson hoppas jag att det inte
              beror på att Kent Persson saknar principer. Debatten har visat
              att det finns många principer vad gäller synen på statligt ägande.
            </seg>
          </u>
          <note n="fb4c6b3d">
            Överläggningen var härmed avslutad.
          </note>
          <note n="6144d7e7">
            10 § Kommunala kompetensfrågor m.m.
          </note>
          <note n="d819e3f5">
            Föredrogs
          </note>
          <note type="speaker" n="ad15fe7a">
            Anf. 98 PHIA ANDERSSON (s):
          </note>
          <u who="phia_andersson_a10c1e" xml:id="i-f6e223e814cc3055-0" n="af2271b3" next="i-1016de06d06db085-0">
            <seg n="659c715a">
              Fru talman! I detta betänkande behandlas propositionen Kommunala
              kompetensfrågor m.m. tillsammans med 16 motioner från allmänna
              motionstiden 2007 och 2008 jämte två följdmotioner från Socialdemokraterna
              och Miljöpartiet som vänder sig mot regeringens lagförslag när
              det gäller kommunernas kompetens att ge bidrag till byggande av
              väg och järnväg. Två reservationer från Socialdemokraterna, Vänsterpartiet
              och Miljöpartiet har avgetts i fråga om kommunernas befogenheter
              att ge bidrag till byggande av väg och järnväg respektive i fråga
              om kraven på affärsmässighet i förhållande till kommunallagens
              förbud för kommuner att driva näringsverksamhet med vinstsyfte.
            </seg>
            <seg n="6ba67fa9">
              Jag kommer i mitt anförande framför allt att belysa dessa reservationer
              och yrkar redan nu bifall till reservationerna 1 och 2 i betänkandet.
            </seg>
            <seg n="f3244682">
              Fru talman! I regeringens proposition Kommunala kompetensfrågor
              m.m. föreslås en utvidgning av kompetens av lokaliseringsprincipen
              som innebär att bidrag får lämnas till byggande av väg och järnväg
              som staten ansvarar för. Det föreslagna undantaget är endast tillämpligt
              om det finns särskilda skäl. Som särskilda skäl anges att projektet
              ska ha regional nytta för ett större område än varje enskild kommun.
              Den nya trafiklösningen måste också markant förbättra kommunikationsmöjligheterna
              i området, till exempel underlätta arbetspendling och skapa större
              arbetsmarknadsregioner eller främja företagsetableringar och utveckling
              av befintliga företag. I framför allt storstadsregioner kan det
              enligt regeringen handla om investeringar som löser upp flaskhalsar
              i trafiknätet och därmed möjliggör ökat bostadsbyggande och andra
              exploateringar. Vad som i övrigt kan utgöra särskilda skäl får
              enligt regeringen avgöras genom rättspraxis.
            </seg>
            <seg n="822b3e80">
              Fru talman! Det som regeringen anger som skäl för att kommuner
              ska kunna lämna bidrag till byggande av väg och järnväg är själva
              kärnan i varför det finns ett statligt finansieringsansvar för
              infrastrukturen i landet och för att det ska kunna ske på lika
              villkor för alla kommuner i hela landet.
            </seg>
            <seg n="ec7846e4">
              Vi yrkar avslag på denna utvidgning av principiella skäl, vilka
              dessutom stärks av att det finns en betydande osäkerhet om hur
              staten kommer att organisera sitt ansvar för infrastrukturen i
              form av vägar och järnvägar.
            </seg>
            <seg n="00846566">
              Prioriteringar och genomförande av statliga infrastrukturprojekt
              ska inte på det föreslagna sättet påverkas av vilka kommuner som
              kan skjuta till bidrag. Man ska inte heller skjuta över ett finansiellt
              statligt ansvar på kommunerna då det tar utrymme från andra viktiga
              saker som kommunerna ska göra. Det innebär att en sammanhållen
              och rättvis planering av Sveriges utbyggnad av infrastruktur påverkas
              negativt då ekonomiskt starka kommuner får en gräddfil vid infrastruktursatsningar
              i strid med den planering och prioritering som görs på statlig
              nivå.
            </seg>
            <seg n="8170f542">
              Fru talman! Det är för övrigt svårbegripligt att regeringen väljer
              att ta fram detta förslag i nuläget när det pågår omorganisationer
              inom både Banverket och Vägverket med förslag om delvisa bolagiseringar
              av verksamheten. Dessutom utgör Ansvarskommitténs slutbetänkande
              en grund för framtida nya organisationsformer. Det är inte rimligt,
              med så stor osäkerhet om framtida organisationsformer, att föreslå
              genomgripande förändringar i ansvarsfördelningen. Man bör invänta
              dessa.
            </seg>
          </u>
          <note n="ee0ea79f">
            Den andra reservationen, fru talman, vill jag också belysa. I
            propositionen om kommunala kompetensfrågor, som vi nu diskuterar,
            beskrivs i 1 kap. 3 § verksamhet som ska bedrivas på affärsmässig
            grund som undantag för bland annat 2 kap. 7 § kommunallagen, eller
            som det står i det nya lagförslaget, trots bestämmelsen i 2 kap.
            7 §.
          </note>
          <u who="phia_andersson_a10c1e" xml:id="i-1016de06d06db085-0" n="af2271b3" prev="i-f6e223e814cc3055-0">
            <seg n="c42b3aa9">
              Hur tolkas bestämmelsen i dag? Jo, enligt denna bestämmelse får
              kommuner och landsting bedriva näringsverksamhet om den bedrivs
              utan vinstsyfte och går ut på att tillhandahålla allmännyttiga
              anläggningar eller tjänster åt medlemmar i kommuner eller landsting.
              Kravet att det kommunala företaget inte får drivas med vinstsyfte
              innebär inte att företaget inte får ge vinst. En viss vinstnivå
              är nödvändig om företaget ska kunna ha en relativ självständighet
              och överlevnad på sikt. Däremot kan vinsten för de kommunala företagen
              inte vara ett syfte. En viss vinst kan dock vara en förutsättning
              för att tillgodose syftet med att tillhandahålla allmännyttiga
              anläggningar och tjänster.
            </seg>
            <seg n="ff7f0e50">
              I förarbetena framhölls att bestämmelsen i 2 kap. 7 § inte ställer
              upp något absolut vinstförbud. Vad den aktuella bestämmelsen uttrycker
              är att syftet i huvudsak inte får vara att bereda vinst.
            </seg>
            <seg n="3fe9ec46">
              Fru talman! Enligt regeringen innebär den nu föreslagna bestämmelsen
              inte någon förändring i sak jämfört med tidigare bestämmelser.
              Enligt vår mening innebär bestämmelsen en omtolkning av begreppet
              affärsmässig grund och därmed ett helt förändrat synsätt när det
              gäller villkoren för kommunal näringsverksamhet. Även ett enigt
              SKL, Sveriges Kommuner och Landsting, anser att regeringen gör
              en omtolkning av bestämmelsen; kommuner och landsting som berörs
              av bestämmelsen anser alltså detta.
            </seg>
            <seg n="8caab383">
              Vad innebär omtolkningen av gällande rätt? Den innebär att kommuner
              och landsting ska driva kommunala företag med vinst som syfte
              eftersom man undantar 2 kap. 7 § kommunallagen. Denna omtolkning
              har även stor betydelse för andra utredningar, exempelvis utredningar
              om allmännyttans villkor, där begreppet affärsmässig grund också
              diskuteras. Banar detta betänkande väg för att kommuner ska driva
              kommunala bostadsbolag i vinstsyfte? Och blir denna omtolkning
              av gällande rätt riktmärke för kommande utredningar och lagförslag
              inom detta område?
            </seg>
            <seg n="ca486572">
              Regeringen har i budgetpropositionen för 2008 aviserat att en
              utredning kommer att tillsättas för att se över vissa frågor inom
              området konkurrens på lika villkor mellan offentlig och privat
              sektor. Varför görs då detta undantag nu? Varför inte invänta
              utredningen? Om avsikten är att ge kommunerna möjlighet att bedriva
              verksamhet med vinstmaximering som mål krävs en uttrycklig kompetensutgivande
              reglering. Det är inte acceptabelt att det i stället nu görs genom
              en omtolkning av gällande rätt. Vi anser följaktligen att undantaget
              från 2 kap. 7 § kommunallagen i 1 kap. 3 §, förslaget till lag
              om vissa kommunala befogenheter, ska utgå i avvaktan på att frågan
              får den ingående behandling i utredningssammanhang som den kräver.
            </seg>
            <seg n="d429e3b2">
              Med detta sagt, fru talman, vill jag återigen yrka bifall till
              reservationerna 1 och 2.
            </seg>
          </u>
          <note type="speaker" n="cede98bb">
            Anf. 99 MARIANNE BERG (v):
          </note>
          <u who="marianne_berg_93b5f2" xml:id="i-d8cc3ad73d682946-0" n="6d644da8" next="i-4c24989c23db2a34-0">
            <seg n="8ebe67c7">
              Fru talman! Det nu aktuella betänkandet handlar om kommunala
              kompetensfrågor med mera. I betänkandet finns från högerregeringen
              bland annat förslag om att det ska ske ändringar i lagen om kommunala
              befogenheter och i väglagen. Regeringen tycks aldrig sluta att
              plottra och ändra i allting. Så går det, mina vänner, med en högerregering.
              Allt ska raseras under en mandatperiod.
            </seg>
            <seg n="8fb98b8c">
              Varför förändra något som i dag fungerar bra? Jag säger inte
              att man inte kan göra saker bättre för det kan man alltid, men
              att försämra, som nu är fallet, är åtminstone inte Vänsterpartiets
              melodi.
            </seg>
            <seg n="46aaeb50">
              I förslaget vill regeringen att kommuner och landsting ska få
              lämna bidrag och förskottera utbyggnader av vägar och järnvägar.
              Det kommer att leda till att kommuner med stark kassa kan dra
              i gång projekt och på så vis röra till det ordentligt i planeringen
              på den statliga nivån. Ska de statliga infrastrukturprojekten
              verkligen påverkas av vilka kommuner som har råd? Svaret är enkelt:
              Nej. Varför då luckra upp och rasera det som fortfarande fungerar
              bra, det vill säga den princip vi har i dag om att vägar och järnvägar
              finansieras med hjälp av statliga medel?
            </seg>
            <seg n="dea58311">
              Högeralliansens förslag innebär det som de själva så ofta talar
              om, nämligen utanförskap. Ett utanförskap som ni i alliansen skapat
              för många människor ska nu också gälla för många kommuner. På
              individplan eller, som nu, på det kommunala planet är det alltid
              de som har en ekonomiskt stark kassa som kommer att klara sig
              och de andra hamnar alltid vid sidan av. Det är högerpolitik.
            </seg>
          </u>
          <note n="4cd02bb6">
            Fru talman! Jag yrkar härmed bifall till reservation 1.
          </note>
          <u who="marianne_berg_93b5f2" xml:id="i-4c24989c23db2a34-0" n="6d644da8" prev="i-d8cc3ad73d682946-0">
            <seg n="0c941038">
              I propositionen Kommunala kompetensfrågor finns frågetecken som
              är svårtolkade när det gäller förslag till ändringar av den verksamhet
              som i dag bedrivs av kommuner och landsting men inte i vinstsyfte.
              Nu ligger i förslaget en omtolkning av begreppet affärsmässighet,
              alltså ett helt annorlunda sätt att se på vilka villkor som gäller
              för kommunal verksamhet.
            </seg>
            <seg n="9cc69d40">
              Också SKL, Sveriges Kommuner och Landsting, anser att regeringen
              gör en omtolkning av bestämmelserna. SKL har besökt konstitutionsutskottet
              och redogjort för sin syn på de ändringsförslag som regeringen
              lagt fram. SKL:s tolkning av förslagen har genom remissförfarande
              även getts regeringen till känna. När SKL inför utskottets behandling
              av ärendet besökte oss senhösten 2008 överlämnades en handling
              där de redogjorde för sin syn på ändringsförslag som regeringen
              lagt fram. I den handlingen står bland annat att läsa:
            </seg>
            <seg n="e988c206">
              Av författningskommentaren framgår att någon förändring i sak
              jämfört med tidigare bestämmelser inte är avsedd. Bestämmelserna
              har dock utformats så att det framgår att begreppet affärsmässig
              grund innebär ett undantag från såväl självkostnadsprincipen som
              förbudet mot att driva företag i vinstsyfte. Att begreppet affärsmässig
              grund innebär ett undantag från förbudet mot att driva företag
              i vinstsyfte har emellertid inte stöd i några förarbeten till
              de lagar där begreppet förekommer sedan tidigare. Det är dessutom
              oklart hur undantaget ska tolkas. Innebär det ett krav på att
              kommunerna ska bedriva vinstsyfte eller får man bara göra det?
            </seg>
            <seg n="4747a0bb">
              Den stora fråga som ingen har fått svar på är alltså om kommunerna
              ska bedriva verksamhet i vinstsyfte. Är det syftet med propositionen?
              Vad ligger bakom förslaget till ändringar i de kommunala befogenheterna?
              Jag anar här massvis med ugglor i mossen.
            </seg>
            <seg n="87537520">
              Det är anmärkningsvärt när SKL ställt frågor om vad som gäller
              angående affärsmässigheten och inte fått några konkreta svar,
              ingen annan heller för den delen. Vore det inte bättre att stanna
              upp, sätta sig ned med de olika parterna och diskutera vad de
              här ändringsförslagen verkligen innebär och hur det kan påverka
              i andra sammanhang? Det är inte regeringen beredd att göra. Det
              gäller, som jag många gånger tidigare har sagt, bara att köra
              på. Det spelar ingen roll hur många man kör över.
            </seg>
            <seg n="2e0e23f7">
              I en interpellationsdebatt med statsrådet Mats Odell den 16 december
              2008 togs frågan upp om propositionen har lagts fram för att förändra
              förutsättningarna för de kommunala bostadsbolagen angående specifikt
              marknadshyror. Det leder i sin tur till kommersialisering av allmännyttan
              och det som i ett senare skede kan komma som ett brev på posten,
              utförsäljning av kommunalt ägda bostäder.
            </seg>
            <seg n="b8e278fe">
              Fru talman! Svaret från statsrådet var att propositionen Kommunala
              kompetensfrågor m.m. inte lagts fram för att förändra förutsättningarna
              för de kommunala bostadsföretagen. Men interpellanten fick inga
              garantier att så var fallet. Han fick inte heller några garantier
              för att formuleringen affärsmässig grund inte får konsekvenser
              i kommande utredningar.
            </seg>
            <seg n="1ccecee6">
              Alltså kvarstår många frågetecken. Men ändå avser högerregeringen
              att beslut i frågan ska tas här och nu. Varför denna brådska?
              Jag tror att alla farhågor som har lyfts fram i remissvar och
              i interpellationen angående förslaget kommer att bli verkliga.
              Alla dessa farhågor tror jag kommer att bli verkliga. Inga garantier
              har nämligen kunnat utlovas.
            </seg>
            <seg n="a83d98c4">
              Fru talman! Det är många ugglor i mossen många, tror jag.
            </seg>
          </u>
          <note type="speaker" n="2ea6bb3e">
            Anf. 100 MIKAEL JOHANSSON (mp):
          </note>
          <u who="mikael_johansson_ede7e6" xml:id="i-1f39a4e89ed69ae5-0" n="f9260f18">
            <seg n="bd9df0c2">
              Fru talman! Jag vill börja med att yrka bifall till reservation
              1. Självklart står jag bakom reservation 2, tillika den av Socialdemokraterna,
              Vänsterpartiet och Miljöpartiet, men för tids vinning avstår jag
              att yrka bifall till den.
            </seg>
            <seg n="436ebbaf">
              Fru talman! Jag vill här i kammaren lägga fram hur vi i Miljöpartiet
              ser på hur kommunala bidrag till byggande av statliga vägar och
              järnvägar kan komma att påverka processen för hur dessa kostnadskrävande
              projekt förverkligas. Den moderatledda regeringen öppnar för medfinansiering
              av infrastrukturprojekt från kommuner och regioner.
            </seg>
            <seg n="9a28faea">
              Problemet är som jag ser det att vissa projekt på så sätt kan
              komma att prioriteras med utgångspunkt från att finansiering finns.
              Regionernas huggsexa om investeringsmedel kan komma att påverka
              den nationella infrastrukturplaneringen. Inte minst är detta relevant
              ur ett demokratiperspektiv, då vissa projekt med större ekonomiska
              intressen bakom kan få företräde framför andra. Jag tycker att
              regeringen kryper ifrån ansvaret för infrastrukturen genom att
              föreslå kommunal medfinansiering på detta sätt.
            </seg>
            <seg n="edbb8586">
              Riksdagen har inrättat klimatmålen. Då bör det vara vårt ansvar
              att förse landet med den infrastruktur som behövs för att målen
              ska uppnås. Detta måste vara den övergripande principen som ska
              styra. Vi gröna anser därför att regeringens förslag om kommunal
              förskottering och medfinansiering bör avvisas och att staten tar
              hela kostnaden för den nationella infrastrukturen.
            </seg>
            <seg n="86785b47">
              Det förslag som nu läggs fram på riksdagens bord och som stöds
              av de borgerliga partierna här i riksdagen innebär att kommuner
              som har resurser kan köpa sig nationell infrastruktur trots att
              det inte behöver vara de mest prioriterade projekten. I princip
              kommer systemet att innebära en situation där staten kan utöva
              utpressning på lokala och regionala aktörer. Går ni inte in med
              pengar och hittar ett bra argument för särskilda skäl blir det
              ingen infrastruktur i er närhet, kan det komma att låta. Detta
              kan inte vara tanken med en rationell infrastrukturplanering för
              ett hållbart transportsystem.
            </seg>
          </u>
          <note type="speaker" n="6f92184e">
            Anf. 101 BJÖRN LEIVIK (m):
          </note>
          <u who="bjorn_leivik_c959c8" xml:id="i-a96b8a91cdf4cf20-0" n="44971715">
            <seg n="e78ec633">
              Fru talman! KU5 är ett betänkande som behandlar propositionen
              Kommunala kompetensfrågor m.m. som redan har nämnts samt ett antal
              motioner. För mina ärade kolleger är naturligtvis uttrycket kommunal
              kompetens kristallklart, men för dem som inte är så bevandrade
              i byråkratsvenska kanske det kan finnas behov av ett förtydligande.
              I dagligt tal betyder kompetens kunnighet, förmåga att behärska
              ett område eller sak. I kommunaljuridiskt sammanhang betyder kompetens
              vad kommuner får göra respektive inte göra.
            </seg>
            <seg n="f0992c94">
              I propositionen föreslås en ny lag om utvidgad rätt för kommunerna
              att lämna bidrag till byggande av statlig väg och järnväg och
              att lämna bidrag till högskoleverksamhet samt medfinansiera projekt
              inom ramen för EG:s strukturfonder och program.
            </seg>
            <seg n="2cd81988">
              Vissa förändringar görs också när det gäller kommunernas möjligheter
              att tillhandahålla lokaler till företag liksom förtydligande av
              reglerna för minoritetsåterremiss. Reglerna om vidaredelegering
              föreslås även omfatta samverkan i gemensam nämnd.
            </seg>
            <seg n="92866608">
              I propositionen tas även upp frågan om affärsmässighet vid kommunal
              näringsverksamhet.
            </seg>
            <seg n="46c3f4d6">
              Två frågor har kommit att dominera debatten. De har belysts här
              av föregående talare. Ska kommuner ha rätt att lämna bidrag till
              byggande av vägar och järnväg som egentligen är statens uppgift?
              Den andra frågan har gällt tolkningen av affärsmässighet när kommuner
              bedriver näringsverksamhet.
            </seg>
            <seg n="360216ec">
              Kommunallagens 2 kap. innehåller bestämmelser om kommunernas
              och landstingens befogenheter. Där slås fast att kommunerna själva
              får ha hand om sådant som är av allmänt intresse och har anknytning
              till kommunen och dess medlemmar.
            </seg>
            <seg n="31b66891">
              När det gäller möjligheten att gemensamt finansiera vägar och
              järnvägar utgör lagen inget hinder för en kommun eller ett landsting
              att lämna bidrag. Även förskottering har av domstol ansetts omfattas
              av begreppet bidrag.
            </seg>
            <seg n="36ec8259">
              Syftet med lagrummet är att slå fast att bidrag till byggande
              av allmän väg ligger inom den kommunala kompetensen. Detta förhindrar
              naturligtvis inte att det även fortsättningsvis är en statlig
              uppgift.
            </seg>
            <seg n="6953ca3c">
              Begreppet affärsmässighet har väckt en del debatt. Särskilt SKL,
              Sveriges Kommuner och Landsting, har som nämnts tidigare opponerat
              sig mot förtydligandet i kommunallagen.
            </seg>
            <seg n="b8657bc1">
              Det är inte lätt att följa resonemanget och alla turerna. Men
              vi kan konstatera att regeringen i propositionen uttryckligen
              säger att det inte rör sig om en förändring i sak.
            </seg>
            <seg n="0266f65e">
              Bestämmelsen ersätter nuvarande bestämmelse om att verksamheten
              ska bedrivas på affärsmässiga grunder i fråga om sjuktransporter,
              kollektivtrafik, kommunal tjänsteexport och kommunalt internationellt
              bistånd. Vidare innehåller bestämmelsen ett krav på affärsmässighet
              när det gäller tillhandahållandet av lokaler till företag. Affärsmässighet
              behöver i detta fall inte innebära en strävan efter kortsiktig
              vinstmaximering.
            </seg>
            <seg n="51670c49">
              Inom övriga områden där kommunerna bedriver näringsverksamhet
              gäller inga undantag. Det kan knappast råda delade meningar om
              att kommuner och landsting som agerar på en konkurrensutsatt marknad
              ska spela efter samma regler som privata företag.
            </seg>
            <seg n="f51764be">
              Fru talman! Jag delar uppfattningen i den delen av reservationen
              där det kommer till uttryck att kommunalt företagande ska ske
              affärsmässigt med normal vinstmarginal och korrekt prissättning
              och att företag ska sträva efter att minimera sin påverkan på
              marknaden.
            </seg>
            <seg n="fc489682">
              När det gäller generellt undantag från självkostnadsprincipen
              anser regeringen att frågan behöver beredas ytterligare. Vi delar
              den uppfattningen.
            </seg>
            <seg n="0a9c2ab5">
              Fru talman! Avslutningsvis vill jag yrka bifall till förslaget
              i betänkandet.
            </seg>
          </u>
          <note n="27e5242f">
            I detta anförande instämde Willemo Carlsson (m).
          </note>
          <note type="speaker" n="0de31c3b">
            Anf. 102 PHIA ANDERSSON (s) replik:
          </note>
          <u who="phia_andersson_a10c1e" xml:id="i-add01f65eca803ce-0" n="af2271b3">
            <seg n="0a994f89">
              Fru talman! När regeringen säger att det i sak inte är någon
              förändring undrar jag varför man skriver in det. I vår reservation
              tycker vi, när det gäller affärsmässig grund, att 2 kap. 7 §,
              som reglerar det som gäller vinstsyfte, ska tas bort i lagförslaget.
              Då råder ingen orolighet i detta.
            </seg>
            <seg n="0806faeb">
              Hyresgästföreningen är orolig, allmännyttan är det, kommuner
              och landsting är det, Sabo är det. Det måste väl innebära att
              det blir en misstolkning om man skriver på detta sätt. Varför
              då inte följa vårt förslag och lyfta ut det så att inte dessa
              missförstånd kan uppstå?
            </seg>
          </u>
          <note type="speaker" n="2d2992b7">
            Anf. 103 BJÖRN LEIVIK (m) replik:
          </note>
          <u who="bjorn_leivik_c959c8" xml:id="i-a96b8a91cdf4cf20-1" n="44971715">
            <seg n="30e69c85">
              Fru talman! Då är det väl bra att vi diskuterar detta så att
              vi får det klarlagt. Jag följer det som står i propositionen och
              tolkar det precis som det står: att detta är ett förtydligande.
              Man har dessutom räknat upp ett antal verksamheter transporter,
              lokaler och annat som ska omfattas av detta och bedrivas på samma
              sätt som de konkurrensutsatta företagen i den privata verksamheten
              sköter sina affärer.
            </seg>
            <seg n="1f1949af">
              Jag ser inte detta som något konstigt, och ni tar egentligen
              också upp detta själva i er reservation, där ni just trycker på
              detta: att det ska vara lika förutsättningar. Låt oss än en gång
              förtydliga att detta är ett förtydligande. Det är ingen omtolkning
              utan dessutom en specificering av vilka områden det handlar om.
            </seg>
          </u>
          <note type="speaker" n="70d1da16">
            Anf. 104 PHIA ANDERSSON (s) replik:
          </note>
          <u who="phia_andersson_a10c1e" xml:id="i-add01f65eca803ce-1" n="af2271b3">
            <seg n="28932e2d">
              Fru talman! Om nu syftet var ett förtydligande har det totalt
              misslyckats. Borde man då inte lyssna på dem som säger att detta
              inte är något förtydligande utan någonting helt annat? Vad är
              syftet med det, undrar man. Det är då man skapar en oro i den
              andra utredningen som pågår och som kommer senare: Vad är det
              egentligen regeringen är ute efter? Om man inte är ute efter att
              göra någon förändring utan syftet är att göra ett förtydligande
              och man har misslyckats med det, då borde det vara rimligt att
              man följer vårt förslag i reservationen. Lyft bort just det som
              står i 2 kap. 7 § så uppstår inte denna oklarhet!
            </seg>
          </u>
          <note type="speaker" n="1933cb41">
            Anf. 105 BJÖRN LEIVIK (m) replik:
          </note>
          <u who="bjorn_leivik_c959c8" xml:id="i-a96b8a91cdf4cf20-2" n="44971715">
            <seg n="72b62c6c">
              Fru talman! Det är ofta på det sättet att man vill misstänkliggöra.
              Om avsikten är skriver ni i reservationen. Detta återkommer: Om
              avsikten är på det sättet, vad innebär det då, och så drar man
              vidare och talar om de kommunala bostadsbolagen och allt möjligt.
            </seg>
            <seg n="e58b847c">
              Men om ni lyssnar och läser vad som står är det specificerat
              vilka områden det handlar om. Det gäller heller inget generellt
              undantag, utan det återkommer man i så fall med. Precis i den
              del som ni är oroliga för säger man alltså att där återkommer
              man om det ska bli något generellt undantag eller inte från de
              principer som Phia Andersson nu tar upp.
            </seg>
            <seg n="2b965d5b">
              Läs vad som står, och lyssna på vad vi säger!
            </seg>
          </u>
          <note type="speaker" n="7dd87e70">
            Anf. 106 ANNIE JOHANSSON (c):
          </note>
          <u who="annie_johansson_9b42fa" xml:id="i-9e8e694095f14c1f-0" n="b74fab88" next="i-7529e018f8dea0d7-0">
            <seg n="86021865">
              Fru talman! Låt oss backa bandet och se på det dagens debatt
              egentligen handlar om.
            </seg>
          </u>
          <note n="0253f7e0">
            Dels handlar det om ändringar i nuvarande kommunallag med förtydligande
            om minoritetsåterremiss och regler vid samverkan i gemensam nämnd.
            I detta är konstitutionsutskottet enigt.
          </note>
          <note n="89845fd6">
            Regeringens proposition föreslår också en ny lag om vissa kommunala
            befogenheter, där de tidigare smålagarna sammanförs i en och samma
            lag och där nya kompetensutvidgande regler införs.
          </note>
          <u who="annie_johansson_9b42fa" xml:id="i-7529e018f8dea0d7-0" n="b74fab88" prev="i-9e8e694095f14c1f-0">
            <seg n="2e5961ef">
              Kommunallagen är närhetsorienterad, och kommunernas verksamhet
              ska ha anknytning i kommunen eller landstinget och vara knutna
              till vissa kommunala eller landstingskommunala angelägenheter
              enligt den så kallade lokaliseringsprincipen.
            </seg>
            <seg n="ededdcfe">
              Alla vet vi dock att en högskola kan ha stor betydelse för andra
              kommuner. Min hemkommun Värnamo har exempelvis samarbete med och
              stor nytta av Högskolan i Jönköping, liksom Gislaveds kommun har
              stor nytta av Göteborgs universitet och Högskolan i Halmstad.
              Det är också uppenbart för de allra flesta att det inte är jättemånga
              infrastrukturprojekt som börjar och slutar i samma kommun. Det
              blir också tydligt vid större turistprojekt runt om i landet,
              vilka kan betyda mycket för kommuner i närområdet.
            </seg>
            <seg n="32755c33">
              De nya bestämmelserna innebär att kommuner och landsting ges
              en utvidgad kompetens och möjlighet att lämna bidrag till byggande
              av statlig väg och järnväg, att lämna bidrag till högskoleverksamhet
              och att medfinansiera EU-projekt om det finns särskilda skäl.
            </seg>
            <seg n="6f9c363c">
              Lokaliseringsprincipen är nämligen viktig. Det är skattebetalarna
              i den enskilda kommunen som ska känna att deras pengar går till
              saker i deras närhet och till deras nytta. Man vill genom propositionen
              göra ett oklart rättsförhållande kristallklart.
            </seg>
            <seg n="bef826f3">
              I dag finns det samverkansprojekt mellan regioner och kommuner,
              och genom förändringen vill man markera att det är okej att vid
              särskilda skäl avvika från lokaliseringsprincipen. Syftet är inte
              att förändra nuvarande ansvarsfördelning när det gäller infrastrukturkostnader
              dessa är och förblir huvudsakligen statliga angelägenheter.
            </seg>
            <seg n="b080ab8e">
              Det är i dag möjligt att lämna bidrag till infrastrukturbyggen
              genom så kallad förskottering av vägbyggen. Däremot är det oklart
              vad som gäller vid byggande av statlig järnväg. Denna möjlighet
              inte skyldighet för kommuner och regioner är ett sätt att hitta
              finansieringslösningar för framtidens infrastrukturutmaningar.
              Själva syftet är att klargöra en möjlighet.
            </seg>
            <seg n="50697e56">
              Fru talman! Om nu en del kommuner och landsting vill bedriva
              näringsverksamhet är det för mig en självklarhet att de ska konkurrera
              på samma villkor som andra näringsdrivande verksamheter. Kommunala
              bolag bör inte ha sådana fördelar att företag på området inte
              har en sportslig chans att konkurrera på samma villkor eller ens
              växa fram. I ett läge utan sjyst konkurrens skapas en marknad
              som inte gynnar den enskilde konsumenten och där det kommunala
              monopolet kan lägga en död hand över nyföretagandet.
            </seg>
            <seg n="3478aa02">
              Det är viktigt, för att inte säga mycket angeläget, att hitta
              lösningar på de konkurrensproblem som kan infinna sig när kommuner
              och landsting agerar på konkurrensutsatta marknader. Kommunal
              näringsverksamhet som bedrivs enligt självkostnadsprincipen riskerar
              då att konkurrera ut privata företags verksamhet.
            </seg>
            <seg n="4c6291b6">
              Ett generellt undantag för detta bereds för närvarande på Regeringskansliet
              efter att promemorian Konfliktlösning vid offentlig säljverksamhet
              på marknaden har varit ute på remiss. Det kommer förmodligen att
              förtydliga det som många motionärer har markerat. Förslagen i
              promemorian går ut på att man ska kunna förbjuda kommuner, landsting
              eller staten att driva en säljverksamhet om konkurrensen kan snedvridas.
            </seg>
            <seg n="0d72f2b1">
              Men det är inte detta dagens debatt handlar om. Det är viktigt
              att markera. Dagens debatt handlar om ett klargörande inom vissa
              områden. Kommunallagens 2 kap. 7 § ger kommuner och landsting
              möjligheten att driva näringsverksamhet om den bedrivs utan vinstsyfte
              och är allmännyttig, och den måste enligt 8 kap. 3 c § vara till
              självkostnadspris.
            </seg>
            <seg n="d61f7ea4">
              Nu föreslås i lagen om vissa kommunala befogenheter att viss
              verksamhet ska få drivas på affärsmässiga grunder. Det gäller
              sjuktransporter, kollektivtrafik, lokaler och tjänsteexport. Det
              tydliggörs nu att kommunala aktiebolag ska tänka affärsmässigt
              när man ingår avtal med exempelvis trafikhuvudmän vad gäller kollektivtrafik
              eller vid uthyrning av lokaler till företagare.
            </seg>
            <seg n="e28c29c6">
              Betänkandet är ett steg i rätt riktning, eftersom det förtydligar
              det som nu gäller. Jag yrkar därför bifall till konstitutionsutskottets
              förslag i betänkandet.
            </seg>
          </u>
          <note type="speaker" n="a149bf94">
            Anf. 107 MIKAEL JOHANSSON (mp) replik:
          </note>
          <u who="mikael_johansson_ede7e6" xml:id="i-1f39a4e89ed69ae5-1" n="f9260f18">
            <seg n="75dd314c">
              Fru talman! Jag uppfattade några nyckelord i Annie Johanssons
              anförande. Det var klargörande och tydliggörs. Det var vad hon
              såg som fördelar med det majoriteten anser att vi ska besluta
              här i dag.
            </seg>
            <seg n="354f2178">
              Om vi tar det här med vägbyggen eller järnvägsprojekt finns det
              i propositionen vad jag tolkar som tydliggörande av vad som ska
              vara särskilda skäl. Det kan bland annat vara att den nya trafiklösningen
              markant måste öka kommunikationsmöjligheten i området, underlätta
              arbetspendling, skapa större arbetsmarknadsregioner och lösa upp
              flaskhalsar i trafiknätet. Det uppfattar jag som ganska generella
              åtgärder, alltså sådant som gäller alla infrastrukturprojekt.
              Jag tror att det är väldigt få som inte uppfyller det.
            </seg>
            <seg n="3062a85e">
              Då undrar jag egentligen vad det är för klargörande. Vad är det
              för tydliggörande? Finns inte risken om man öppnar upp för de
              här möjligheterna att kommuner och regioner tolkar det här olika,
              lägger fram olika argument och att en del så att säga kommer in
              med pengar. Några kommuner tolkar det på annat sätt och lägger
              inte in pengar i den här typen av projekt. Borde det inte vara
              staten i sin helhet som tar det här ansvaret, punkt slut, och
              gör bedömningarna av vad som är flaskhalsar och hur de ska åtgärdas?
              Det är ju ett tydliggörande. Det är ett klargörande, tycker jag.
            </seg>
          </u>
          <note type="speaker" n="64670509">
            Anf. 108 ANNIE JOHANSSON (c) replik:
          </note>
          <u who="annie_johansson_9b42fa" xml:id="i-fb6e3e248c70f0b9-0" n="b74fab88">
            <seg n="aa6f1e41">
              Fru talman! Mikael Johansson tar upp det som regeringen och allianspartierna
              lyfter fram, att vid infrastruktursatsningar ska det vara en samverkan
              mellan staten, regioner och kommuner. Med den långsiktiga infrastrukturplan
              som regeringen nu har lagt fram för 20102021 är det under det
              innevarande året regioners och kommuners möjlighet att just peka
              ut konkreta infrastrukturprojekt inom deras område. Jag tror att
              den samverkan är väldigt bra.
            </seg>
            <seg n="6109b371">
              Det vi nu diskuterar gäller kostnadsbiten, och jag kan inte förstå
              hur rättvisa kan betyda att alla ska ha det lika dåligt. Den lagstiftning
              som vi nu diskuterar gör det ju möjligt för vissa regioner och
              kommuner att på det sättet faktiskt snabba på vissa angelägna
              infrastruktursatsningar för den regionen.
            </seg>
            <seg n="255b897a">
              I propositionen tar man ju upp de särskilda skäl som Mikael Johansson
              framförde. Det måste ha en regional nytta till exempel. Det ska
              förbättra kommunikationerna i kommunen eller i regionen. Det ska
              framför allt gynna arbetsmarknad och näringsliv. Vid dessa skäl
              ser jag inga svårigheter med att förtydliga just att både region
              och kommuner ska få en möjlighet att vara medfinansiärer.
            </seg>
            <seg n="c21f84d6">
              Vi står ju inför en gigantisk uppgift i Sverige när vi ska täppa
              till de hål som finns i vägar runt om i landet. Men vi har också
              gigantiska infrastrukturutmaningar vad gäller både järnväg och
              större vägsatsningar. Här krävs det att man vågar tänka nytt och
              att man ska tänka nytt. Då är detta en möjlighet och inte en skyldighet.
            </seg>
          </u>
          <note type="speaker" n="ec4343e5">
            Anf. 109 MIKAEL JOHANSSON (mp) replik:
          </note>
          <u who="mikael_johansson_ede7e6" xml:id="i-1f39a4e89ed69ae5-2" n="f9260f18">
            <seg n="b6a3825e">
              Fru talman! Det är klart att vi står inför en gigantisk uppgift.
              Annie Johansson talar om att det rimligtvis inte bör vara på det
              sättet att det ska fungera lika dåligt. Problemet är ju att staten,
              det vill säga den moderatledda regeringen, inte prioriterar och
              satsar tillräckligt mycket pengar på den statliga infrastrukturen.
              Det är snarare problemet.
            </seg>
            <seg n="22ff1d11">
              Det kan väl inte vara så att regeringen ska gå ut till vissa
              kommuner eller tycka att kommunerna ska pynta upp pengar till
              det här? Det är ju det som gör det otydligt. Det är det som gör
              det oklart, tycker jag. Det tycker jag är ett grundläggande fel
              i resonemanget från Annie Johanssons sida.
            </seg>
            <seg n="53e6dbde">
              Det som är mer allvarligt är att regeringen tycker att det som
              kan utgöra dessa särskilda skäl, som liksom ska vara något slags
              krav för att medfinansieringen ska kunna genomföras, ska få avgöras
              också genom rättspraxis. Vi går alltså en väldigt osäker framtid
              till mötes för regioner och kommuner när de ska försöka få till
              stånd den som de anser nödvändiga infrastrukturen och som jag
              som miljöpartist tycker att det tydligt och klart är staten som
              ska ta ansvaret för och prioritera enligt de mål som riksdagen
              har satt upp.
            </seg>
          </u>
          <note type="speaker" n="c624e28b">
            Anf. 110 ANNIE JOHANSSON (c) replik:
          </note>
          <u who="annie_johansson_9b42fa" xml:id="i-9e8e694095f14c1f-1" n="b74fab88" next="i-7529e018f8dea0d7-1">
            <seg n="68eab991">
              Fru talman! Jag ska inte ägna min tid åt att recensera tidigare
              regeringars budgetsatsningar vad gäller infrastruktur, men jag
              kan konstatera att framtidens infrastruktursatsningar är betydligt
              större. Tittar man på närtidssatsningen vad gäller 2009 och 2010
              ser man att det satsas sammanlagt 10 miljarder. Tittar man på
              den långsiktiga planen för 20102021 kan man notera att det är
              hela 417 miljarder som satsas.
            </seg>
            <seg n="4b6bacf2">
              Jag vet inte vilket förhållande till pengar Mikael Johansson
              har, men jag tycker i alla fall att det är ohyggligt mycket pengar
              som satsas från den statliga sidan. Då är det viktigt att kommuner
              och regioner dessutom ges möjlighet, som jag sade, inte skyldighet
              att gå in och kanske på det sättet driva processen än snabbare
              för angelägna regionala eller kommunala infrastrukturutmaningar.
            </seg>
          </u>
          <note n="9b284f6f">
            Anf. 111 CECILIA WIGSTRÖM i Göteborg (fp):
          </note>
          <u who="annie_johansson_9b42fa" xml:id="i-7529e018f8dea0d7-1" n="b74fab88" prev="i-9e8e694095f14c1f-1">
            <seg n="ae768a0f">
              Fru talman! Infrastrukturen är väldigt viktig i vårt land för
              att säkra tillväxt och välfärd. Människor behöver infrastruktur
              för att besöka släktingar, vänner och ta sig till jobbet. Företag
              behöver infrastruktur för att kunna exportera sina varor.
            </seg>
            <seg n="dc482464">
              Alliansregeringen har satt i gång en närtidssatsning runt om
              i vårt land, från norr till söder, i år och nästa år. Det ingår
              i vår kraftfulla förstärkning av statens budget i år med 40 miljarder
              kronor. En ny älvförbindelse påbörjas i Göteborg, kapacitetsåtgärder
              genomförs på Norrbotniabanan och E 6 TrelleborgVellinge byggs
              färdig till motorväg.
            </seg>
            <seg n="93853992">
              Sedan håller vi också på att arbeta fram långtidsplanerna vad
              gäller infrastrukturen. Vi har ju i riksdagen avsatt 417 miljarder
              kronor för att fram till 2021 satsa på olika infrastrukturprojekt.
              Det är oerhört mycket pengar. Dem har vi fått fram tack vare vår
              lyckosamma och riktiga jobbpolitik som lett till att 180 000 människor
              har kommit i arbete och bidrar med skatt. Det gör att vi har råd
              att satsa mycket pengar på infrastrukturen i framtiden.
            </seg>
            <seg n="56fab250">
              Lagförslaget i dag förtydligar att kommunerna är välkomna att
              medfinansiera de statliga vägprojekten om de vill. Det innebär
              att den rättsosäkerhet som i dag råder nu förtydligas. Det är
              också ganska rimligt när vi ska fördela 417 miljarder kronor att
              staten har det yttersta ansvaret vad gäller att planera och att
              finansiera. Men det är inte orimligt att kommunerna också medfinansierar
              en liten del för att säkerställa att projekten verkligen är angelägna
              och behövs lokalt. Det som är helt gratis vet vi annars riskerar
              att överutnyttjas.
            </seg>
            <seg n="14d82446">
              Jag har också svårt att förstå oppositionens invändningar av
              andra skäl. Det här är ju bara ett förtydligande. Den kommunala
              medfinansieringen är redan en realitet. En femtedel av Citytunneln
              i Skåne finansieras med lokala och regionala medel.
            </seg>
            <seg n="6f78670d">
              Jag, fru talman, kommer från Västsverige. Vi behöver förstora
              vår arbetsmarknadsregion. Den är mindre än både Skåne och Mälardalen.
              Vi behöver en västlänk. Ni som har kommit med tåg till Göteborg
              vet att vi har en säckstation. Det innebär att tågen ska gå ut
              och in på samma spår. Det är väldigt ineffektivt. Vi behöver tågspår
              som löper smidigt genom staden för att öka kollektivresandet från
              dagens 20 procent av dem som arbetspendlar till att 40 procent
              ska åka kollektivt till jobbet. Det är bra för tillväxten, det
              är bra för miljön och det är bra för välfärden.
            </seg>
            <seg n="8f2019cf">
              Om vår nya ordförande i kommunstyrelsen, Annelie Hulthén från
              Socialdemokraterna, fortsätter att sitta med armarna i kors och
              surt påstå att Västlänken är statens ansvar springer utvecklingen
              ifrån henne. Efter dagens beslut i riksdagen är det än mer tydligt
              att det är vi göteborgare som då hamnar efter i kampen om landets
              infrastrukturinvesteringar. Vi måste visa att Västlänken är angelägen.
            </seg>
            <seg n="2083a629">
              Avslutningsvis, fru talman, vill jag säga att betänkandet också
              handlar om ett par angelägna folkpartimotioner som tar upp problemet
              med att kommunala bolag är ute och konkurrerar med privata företag,
              ibland genom att snedvrida konkurrensen. Med en hel kommun i ryggen
              har man osjysta fördelar gentemot en ensam företagare som har
              slitit hårt för att bygga upp exempelvis sin egen båthamn eller
              sitt vandrarhem.
            </seg>
            <seg n="9b7b0ea3">
              Vi i utskottet avstyrker motionerna eftersom det pågår ett berednings-
              och utredningsarbete inom Regeringskansliet. Bland annat finns
              det en promemoria på Näringsdepartementet som föreslår att konkurrenslagen
              ska kompletteras med regler som innebär att Helsingforss tingsrätt
              på talan av Konkurrensverket får förbjuda staten, en kommun eller
              ett landsting att driva en säljverksamhet eller ställa krav på
              denna säljverksamhet så att snedvridningen av konkurrensen upphör.
              Vi har precis fått reda på att en proposition är att vänta i det
              här ämnet i mars.
            </seg>
            <seg n="179ceb50">
              Återupptagna förhandlingar
            </seg>
          </u>
          <note n="52d517a7">
            Ajournering
          </note>
          <note n="43b7a6d5">
            Kammaren beslutade kl. 15.50 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="f940b851">
            Förhandlingarna återupptogs kl. 16.00.
          </note>
          <note n="83dfc7b5">
            11 § Beslut om ärenden som slutdebatterats vid dagens sammanträde
          </note>
          <note n="bb97c4b9">
            Punkt 1
          </note>
          <note n="d55c6fe4">
            Punkt 2
          </note>
          <note n="d55c6fe4">
            Punkt 2
          </note>
          <note n="14247735">
            Övriga punkter
          </note>
          <note n="23cf50b3">
            Punkt 3
          </note>
          <note n="14247735">
            Övriga punkter
          </note>
          <note n="bb97c4b9">
            Punkt 1
          </note>
          <note n="d55c6fe4">
            Punkt 2
          </note>
          <note n="23cf50b3">
            Punkt 3
          </note>
          <note n="41b0b81c">
            Punkt 4
          </note>
          <note n="5e1cdb4c">
            12 § (forts. från 10 §) Kommunala kompetensfrågor m.m. (forts.
            KU5)
          </note>
          <note type="speaker" n="731545e4">
            Anf. 112 PHIA ANDERSSON (s) replik:
          </note>
          <u who="phia_andersson_a10c1e" xml:id="i-f6e223e814cc3055-1" n="af2271b3" next="i-1016de06d06db085-1">
            <seg n="82654070">
              Fru talman! Med anledning av avbrottet vill jag säga att det
              är kommunala kompetensfrågor som vi här debatterar, och det är
              det som lagförslagen gäller inte infrastrukturpropositionen. Detta
              var ett förtydligande.
            </seg>
            <seg n="2f1b78f1">
              Alla vet vi om hur angelägna satsningarna på infrastruktur är
              i det område som Cecilia Wigström nämnde, men det är inte det
              vi debatterar. Vi debatterar övervältringseffekterna i den ekonomiska
              delen. Staten har ett ansvar, av just de skäl som jag nämnde i
              mitt anförande, för att det ska kunna ske i hela landet på rättvisa
              villkor.
            </seg>
            <seg n="3efd86ed">
              Om det gäller förskotteringar får kommunerna tillbaka pengarna,
              men om de ska gå in med bidrag, som det är här, stjäl man ju pengar
              från andra områden som är det kommunala ansvaret och som kommunerna
              har skatteunderlag för. Där är den stora skillnaden.
            </seg>
            <seg n="f858b24d">
              Då undrar jag: Anser Cecilia Wigström att man ska stjäla från
              äldreomsorg och andra åtaganden som kommunen har ansvar för?
            </seg>
          </u>
          <note n="4525bd07">
            Anf. 113 CECILIA WIGSTRÖM i Göteborg (fp) replik:
          </note>
          <u who="phia_andersson_a10c1e" xml:id="i-1016de06d06db085-1" n="af2271b3" prev="i-f6e223e814cc3055-1">
            <seg n="14236081">
              Fru talman! Svaret på den frågan är: Nej, jag anser inte att
              pengar ska stjälas från äldreomsorgen.
            </seg>
            <seg n="c5ba5f80">
              Men kommunerna gör ju så mycket mer. Kommuner går ibland med
              överskott. Till exempel har min egen kommun Göteborgs kommun,
              där jag inte tillhör majoriteten spenderat 200 miljoner kronor
              på att förnya alla fotbollsplaner och lägga in konstgräs och på
              att upprusta en ishall, för man visste inte vad man skulle göra
              med de pengar man hade. Det var överskott. Jag tycker att man
              borde ha lagt de pengarna på en dagiskö som vi har. Alla föräldrar
              i Göteborg får inte barnomsorg inom den lagstadgade tiden på fyra
              månader.
            </seg>
            <seg n="ac938896">
              Det finns alltså pengar. Man behöver inte ta det från äldreomsorgen.
              Det ska vi inte göra.
            </seg>
            <seg n="43f57bc0">
              Jag vill ändå fråga Phia Andersson om det inte är som jag sade,
              att detta redan är en realitet. En femtedel av kostnaderna för
              Citytunneln i Malmö står kommunerna i Skåne och Region Skåne för.
              Jag har svårt att förstå varför ni reagerar så starkt. Det här
              är redan en realitet.
            </seg>
            <seg n="bb76ed69">
              Det vi gör är att förtydliga lagstiftningen, så att det också
              i lagen är tydligt att detta är okej. Även om domstolsavgöranden
              har förtydligat att detta är okej förtydligar vi det nu. Då är
              min fråga: Varför reagerar ni när detta redan är en realitet?
              Det här är ju beslut som togs under er regeringstid.
            </seg>
            <seg n="6d3ba7ce">
              Jag tycker att det är viktigt att poängtera att staten ska ha
              kvar sitt ansvar. Det är ingen genomgripande ansvarsförändring.
              Men det som är gratis kan missutnyttjas, och därför är det viktigt
              att på regional och lokal nivå visa att detta är angeläget genom
              att bidra med viss finansiering. Självklart ska den övergripande
              delen komma från staten.
            </seg>
          </u>
          <note type="speaker" n="bf5f0468">
            Anf. 114 PHIA ANDERSSON (s) replik:
          </note>
          <u who="phia_andersson_a10c1e" xml:id="i-add01f65eca803ce-2" n="af2271b3">
            <seg n="1ce79ac6">
              Fru talman! När det gäller Citytunneln har jag förstått att det
              är just detta som är det kommunala åtagandet i de delarna.
            </seg>
            <seg n="1315e949">
              Men åter till övervältringseffekterna: Staten försöker lösa sitt
              finansieringsproblem genom att kommunerna ska gå in och betala.
              Kommunerna har ju andra ansvarsområden. Det blir gräddfiler för
              de kommuner som har mer pengar.
            </seg>
            <seg n="f5b7b9d7">
              Det exempel du nämnde har bra bäring på det vi tidigare talade
              om. Kommunernas huvudsakliga syfte ska inte vara ett vinstsyfte.
              Om man inte har vinsten som huvudsyftet i de kommunala bolagen
              i Göteborg kanske så stora vinster som du nämnde i ditt exempel
              inte kommer att uppstå.
            </seg>
            <seg n="67018053">
              Anf. 115 CECILIA WIGSTRÖM i Göteborg (fp) replik:
            </seg>
            <seg n="c0890595">
              Fru talman! Jag vill ta tillfället i akt och påpeka att det här
              inte på något sätt syftar till att skapa några gräddfiler eller
              att en stark kommunkassa ska avgöra. Det handlar bara om att i
              lagen förtydliga det som faktiskt i praktiken redan fungerar så.
              Vi har exemplet Citytunneln, där en femtedel av kostnaderna betalas
              på lokal och regional nivå. Staten har sitt ansvar. Men jag tror
              att det är viktigt att lyfta fram kvalitetssäkringen.
            </seg>
            <seg n="a544fb84">
              Jag sade innan att det som är gratis ofta kan missutnyttjas.
              Sådan är den mänskliga naturen.
            </seg>
            <seg n="90e3b347">
              Därför tycker vi att det är ganska naturligt att även vid ett
              läkarbesök, som landstingen har hand om och som är väldigt dyrt
              och som vi får nästan gratis, ska man betala en liten del själv
              som patient. Jag tycker att det är helt rimligt att använda samma
              princip också här.
            </seg>
            <seg n="98eb6ba3">
              Ni skriver i er reservation att ni är rädda för att detta leder
              till felaktiga prioriteringar. Jag tror tvärtom att det kommer
              att leda till att vi verkligen vet att projekten är angelägna
              eftersom man på lokal och regional nivå i viss mån är villig att
              bidra med finansieringen. Jag tror att det borgar för en kvalitet
              och rätt prioritering.
            </seg>
          </u>
          <note type="speaker" n="02a58ad9">
            Anf. 116 MIKAEL JOHANSSON (mp) replik:
          </note>
          <u who="mikael_johansson_ede7e6" xml:id="i-bdeaf23de74f8b9d-0" n="f9260f18" next="i-01f6a954e7a9d89e-0">
            <seg n="29006e43">
              Fru talman! Jag uppfattade att Cecilia Wigström i sitt anförande
              jag är inte riktigt säker på hur orden exakt föll sade i stil
              med att den kommunala medfinansieringen, också från regionerna,
              skulle användas för att säkerställa att infrastrukturprojekt förverkligas.
              Det kan väl knappast vara meningen. Meningen måste vara att staten
              är garanten för att infrastrukturprojekt på statlig nivå förverkligas.
              Det kan väl inte vara så att det beror på om kommunerna har den
              ekonomiska möjligheten om de kan få de projekt som de anser sig
              ha nytta av förverkligade.
            </seg>
            <seg n="46b8db10">
              I debatten har tagits upp som exempel Västlänken i Göteborg och
              Citytunneln i Malmö. När det gäller Citytunneln måste det vara
              rimligt att kommunerna medfinansierar eftersom den finansieringen
              avser de lokala och regionala kollektivtrafikåtgärderna. De avser
              inte det statliga ansvaret.
            </seg>
            <seg n="a82dab77">
              I fråga om Västlänken är bedömningen ganska tydlig och klar.
              Den investeringen, den insatsen, behövs i första hand för att
              kunna klara det regionala pendlandet, inte det statliga på samma
              sätt. Detsamma gäller här i Helsingfors eller vad gäller Citytunneln.
            </seg>
            <seg n="13bba1e1">
              Men jag är nyfiken på om det ska vara så i Cecilia Wigströms
              samhälle att kommunal medfinansiering är nödvändig för att kunna
              säkerställa projekt.
            </seg>
          </u>
          <note n="12ef73d6">
            Anf. 117 CECILIA WIGSTRÖM i Göteborg (fp) replik:
          </note>
          <u who="mikael_johansson_ede7e6" xml:id="i-01f6a954e7a9d89e-0" n="f9260f18" prev="i-bdeaf23de74f8b9d-0">
            <seg n="73d7560e">
              Fru talman! Det är enkelt att svara på den frågan. Jag sade inte
              att det ska vara en förutsättning för att förverkliga statliga
              infrastrukturprojekt. Det jag sade och som jag även tog upp i
              replikskiftet är att jag, till skillnad från Mikael Johansson
              som i sin reservation med de övriga partierna skriver att det
              här kan leda till fel prioriteringar, tror att det blir tvärtom.
              Jag tror att lokal medfinansiering det var de ord jag använde
              kan leda till rätta och kvalitativa prioriteringar. Man visar
              på lokal nivå att man verkligen är angelägen om de här projekten.
              Det som är helt gratis kan lätt missanvändas.
            </seg>
            <seg n="1fd860af">
              Mikael Johansson nämnde Citytunneln och att en femtedel gäller
              lokala och regionala trafiklösningar som finansieras med kommunala
              pengar. Jag tror att det kan stämma. Det kan också vara så med
              Citybanan i Helsingfors. Sex olika län runt om kommer att gå in
              med uppemot 56 miljarder för genomförandet av olika trafiklösningar
              i Helsingfors. Jag tror att det ofta handlar om att betala de
              lokala och regionala trafiklösningarna.
            </seg>
            <seg n="91b79fce">
              Därmed är inte det som vi föreslår så dramatiskt. Vi förtydligar
              i lagen det som redan i dag förekommer. Det är inte på något sätt
              meningen att det ska innebära någon gräddfil eller att den som
              har en stark kassa på något sätt ska styra den statliga planeringen.
              Det statliga ansvaret för planering och finansiering ligger fast.
            </seg>
          </u>
          <note type="speaker" n="4a4e1fb0">
            Anf. 118 MIKAEL JOHANSSON (mp) replik:
          </note>
          <u who="mikael_johansson_ede7e6" xml:id="i-bdeaf23de74f8b9d-1" n="f9260f18" next="i-01f6a954e7a9d89e-1">
            <seg n="9324014d">
              Fru talman! Jag tror att man kan se en liten skillnad här. I
              yttrandet från Sveriges Kommuner och Landsting över kommunal medfinansiering
              är slutsatsen att den här möjligheten ska finnas. Men de anser
              att staten har huvudansvaret för investeringar i transportinfrastrukturen.
              De skriver: När kommuner och landsting och regioner bidrar till
              finansieringen av givna statliga uppgifter sker i praktiken en
              övervältring av kostnaderna från staten till lokala och regionala
              aktörer. Sveriges Kommuner och Landsting anser därför att kommunal
              och regional medfinansiering av statlig transportinfrastruktur
              som princip är mycket tveksam. Förbundet vill framhålla att finansieringsprincipen
              gäller i samband med förskjutning av betalningsansvar mellan stat
              och kommunsektor. Vår uppfattning är att staten i stället för
              att söka medfinansiering hos våra medlemmar kraftigt borde öka
              anslagen till transportinfrastruktur som en nödvändig investering
              för framtiden.
            </seg>
            <seg n="6726e24f">
              Så skriver Sveriges Kommuner och Landsting.
            </seg>
          </u>
          <note n="6783b6bc">
            Anf. 119 CECILIA WIGSTRÖM i Göteborg (fp) replik:
          </note>
          <u who="mikael_johansson_ede7e6" xml:id="i-01f6a954e7a9d89e-1" n="f9260f18" prev="i-bdeaf23de74f8b9d-1">
            <seg n="4512052b">
              Fru talman! Jag kan bara konstatera att den princip som Sveriges
              Kommuner och Landsting tycker är tveksam är en realitet sedan
              flera år tillbaka, sedan även föregående regeringars tid. Därför
              tycker jag inte att det är så mycket att uppröra sig över att
              vi lagfäster någonting som egentligen är en realitet. Det är bra
              att vi löser ut rättsosäkerheten. Det ska vara tydligt i lagen
              vad som gäller. Det blir nu tydligt. Det fungerar precis så som
              Mikael Johansson har redogjort för och som Sveriges Kommuner och
              Landsting inte är så positiva till. Men det har varit så i flera
              år.
            </seg>
            <seg n="f65fc58b">
              När det gäller att få mer pengar till infrastrukturinvesteringar
              kan jag bara understryka att det kommer mer pengar nu. Vi satsar
              i vår närtidssatsning, som jag nämnde i mitt anförande, 417 miljarder
              kronor fram till 2020/21. Det är tack vare vår jobbpolitik. Vi
              har fått 180 000 fler människor i arbete som betalar in skatt
              och som därmed kan vara med och finansiera vår välfärd.
            </seg>
            <seg n="b8199843">
              Det är tydligt att med ett vänsteralternativ hade vi stått i
              ett mycket sämre läge. Det är en global ekonomisk kris. Ett vänsteralternativ
              där man vill höja skatterna och dribbla med statsbudgetens regler
              skulle inte innebära någonting annat än mindre pengar för den
              statliga finansieringen av vägar.
            </seg>
          </u>
          <note type="speaker" n="96091353">
            Anf. 120 INGVAR SVENSSON (kd):
          </note>
          <u who="ingvar_svensson_4c39cd" xml:id="i-1a99173f3017f907-0" n="a091966b">
            <seg n="9f4555cd">
              Fru talman! I Grundlagsutredningens förslag ingick bland annat
              att frågor om kommunal kompetens ska bli föremål för lagrådsgranskning
              innan de kommer till riksdagen i form av en proposition. Då kan
              man säga att det hade varit en fördel om den här propositionen
              hade gått den vägen. Det är bra att vi får ett förslag som gör
              att man får en lagrådsgranskning. Nu hade vi sluppit i utskottet
              att ta bort ett kapitel i den föreslagna lagen.
            </seg>
            <seg n="2b9bf6e0">
              Fru talman! I det här betänkandet och propositionen tas upp flera
              olika intressanta frågor. Bland annat reder vi ut rättsläget när
              det gäller minoritetsåterremiss, och det tycker jag är väldigt
              bra. Det har varit diskussioner fram och tillbaka om hur det där
              ska fungera.
            </seg>
            <seg n="8783e2c7">
              Marianne Berg sade nyss att det var ett plottrande med lagstiftningen.
              Hon har faktiskt fel. På s. 6 i betänkandet står det att det här
              är en sammanslagning av små lagar. Det är alltså en antiplottringslag.
            </seg>
            <seg n="db7004b8">
              Jag ska säga några ord om affärsmässigheten i 1 kap. 3 § i den
              föreslagna lagen som har diskuterats här i dag. Det är inte så
              att och Marianne Berg var även inne på detta det inte finns några
              förarbetsuttalanden i den delen. Det är snarare tvärtom. Vad regeringen
              och utskottsmajoriteten gör är att kodifiera de förarbetsuttalanden
              som finns.
            </seg>
            <seg n="f1a1a925">
              Jag ska bara läsa vad som står också i författningskommentaren
              i propositionen: Affärsmässighet kan i detta fall inte innebära
              en strävan efter kortsiktig vinstmaximering, men utgångspunkten
              bör likväl vara en strävan efter i vart fall långsiktig vinst.
            </seg>
            <seg n="c1a14677">
              Jag kan också peka på ett antal förarbetsuttalanden, till exempel
              från 1996/97. Det har funnits flera olika under årens lopp i den
              delen, även så sent som 2004/05. Att verksamhet ska bedrivas på
              affärsmässig grund innebär främst att företag ska tillämpa ett
              affärsmässigt beteende och en korrekt prissättning. En viss vinstmarginal
              ska inräknas i priset om inte annat undantagsvis är motiverat.
              De villkor som gäller för det privata näringslivets affärsdrivande
              verksamhet ska också vara vägledande. Det är detta som förtydligas
              i lagstiftningen.
            </seg>
            <seg n="532189b0">
              Jag ägnade mig under dagen lite åt att titta på vad Allmännytteutredningen
              sade i sitt betänkande i april. De går väldigt noggrant igenom
              affärsmässigheten och konsekvenserna. De säger mycket tydligt
              att en konsekvens av stadgarna om affärsmässighet är att de kommunala
              självkostnads- och likställighetsprinciperna inte får tillämpas
              och att man ska bedriva, som jag citerade nyss, verksamhet med
              samma villkor som gäller för privat näringsverksamhet.
            </seg>
            <seg n="bce28c79">
              Från 1995/96 finns det också ett citat från Lokaldemokratiutredningen
              i en proposition som regeringen då tillstyrkte just när det gällde
              synen på att man inte får underprissätta och snedvrida konkurrensen.
            </seg>
            <seg n="479196c7">
              Det finns alltså en god grund i förarbetena för att kodifiera
              det här i en lagstiftning.
            </seg>
          </u>
          <note n="fb4c6b3d">
            Överläggningen var härmed avslutad.
          </note>
          <note n="e2fe1fe2">
            13 § Allmänna helgdagar m.m.
          </note>
          <note n="d819e3f5">
            Föredrogs
          </note>
          <note type="speaker" n="8ec562b8">
            Anf. 121 EVA BENGTSON SKOGSBERG (m):
          </note>
          <u who="eva_bengtson_skogsberg_fbef15" xml:id="i-f3e4dcf52605bc63-0" n="96bba0c4" next="i-0a0a05afd57a69a1-0">
            <seg n="5a7ae88c">
              Fru talman! I detta betänkande, KU6, behandlas motioner som rör
              helgdagar, flaggning, offentligt belöningssystem och nationalsången.
              Det är återkommande motioner under allmänna motionstiden, och
              många av dessa behandlades i KU15 för två år sedan. Jag roade
              mig med att gå tillbaka till det anförande som jag höll då, och
              i princip skulle jag kunna hålla samma anförande i dag igen. Men
              jag ska den här gången uppehålla mig vid flaggdagarna, för det
              är där det finns en reservation.
            </seg>
            <seg n="166ffbff">
              Vi har i Sverige 17 allmänna flaggdagar, 6 avser helgdagar och
              lika många kungafamiljens märkesdagar. De fem övriga har andra
              ursprung eller anledningar.
            </seg>
            <seg n="e30c97a9">
              Det finns flera motionärer som tycker att även Europadagen den
              9 maj bör bli allmän flaggdag liksom dagen före Europaparlamentsvalet.
              I två motioner begärs att alla de kungliga flaggdagarna ska tas
              bort.
            </seg>
          </u>
          <note n="8295ecdf">
            Sedan 1939 har det i den vanliga almanackan angetts så kallade
            allmänna flaggdagar. Denna förteckning över flaggdagar hade från
            början karaktären av en inofficiell rekommendation och tillkom
            på initiativ av Bestyrelsen för svenska flaggans dag, numera Stiftelsen
            Svenska Flaggan.
          </note>
          <note n="7255e685">
            I en proposition från 1981, Förslag till ny lagstiftning om Sveriges
            riksvapen och Sveriges flagga , föreslog regeringen att man officiellt
            skulle förteckna och fastställa de allmänna flaggdagarna. Detta
            var mot bakgrund av att konstitutionsutskottet vid åtskilliga
            tillfällen behandlat önskemål om att de allmänna flaggdagarna
            skulle förtecknas och fastställas officiellt. Förordningen om
            allmänna flaggdagar utfärdades i april 1982 och innehåller endast
            en förteckning över flaggdagarna. Förordningen har aldrig ändrats.
          </note>
          <u who="eva_bengtson_skogsberg_fbef15" xml:id="i-0a0a05afd57a69a1-0" n="96bba0c4" prev="i-f3e4dcf52605bc63-0">
            <seg n="1cbcfdc2">
              Beträffande frågan om vilka dagar som borde tas upp som flaggdagar
              påpekades vid denna tidpunkt att flaggdagarna i princip hade varit
              oförändrade i nästan 40 år och att de hade vuxit sig in i allmänhetens
              medvetande. Därför borde ingen uteslutas utan starka skäl. De
              dåvarande 15 flaggdagarna borde alltså behållas. Två nya flaggdagar
              föreslogs vid det tillfället med hänsyn till bland annat uttalanden
              från riksdagens sida. Det gällde dag för riksdagsval och FN-dagen
              den 24 oktober.
            </seg>
            <seg n="bca7a16b">
              Utskottet är inte heller i dag berett att förorda att nya flaggdagar
              införs och inte heller att vissa nu gällande flaggdagar tas bort
              och avstyrker därmed motionerna.
            </seg>
            <seg n="b45c3d10">
              Fru talman! Det finns många dagar som av olika anledningar skulle
              kunna tänkas förtjäna att införlivas i förordningen. Det är angeläget
              att behålla flaggdagarna som symbol för att officiellt uppmärksamma
              en speciell händelse eller för att hedra vissa institutioner.
              Därför bör man inte överutnyttja dessa verktyg då det riskerar
              att minska symbolvärdet.
            </seg>
            <seg n="9dbabaca">
              Då den representativa monarkin fortfarande är det rådande statsskicket,
              med stort stöd i opinionen, finns det inga rimliga skäl att avskaffa
              de traditionella kungliga flaggdagarna som haft sin plats i almanackan
              sedan 1939.
            </seg>
            <seg n="e50104ff">
              Jag ser att jag har någon minut tillgodo på min anmälda talartid.
              Därför vill jag, fru talman, komma med en liten personlig reflexion
              över den motion som tillkännager att internationella kvinnodagen
              bör göras till helgdag.
            </seg>
            <seg n="98b43e01">
              Internationella kvinnodagen är verkligen värd att uppmärksammas.
              Jag är dock tveksam till att den görs till helgdag. Om man tänker
              efter är det många kvinnor som jobbar inom handeln. Som ni vet
              har affärer, särskilt storköp, oftast öppet hela helgdagarna.
              Många kvinnor jobbar också inom hotell- och restaurangrörelsen,
              också en bransch där man håller öppet på helgdagar, och framför
              allt inom vården, och då äldreomsorgen där det uteslutande är
              kvinnlig arbetskraft.
            </seg>
            <seg n="b2f4a0c3">
              Jag vill bara avsluta, fru talman, med att internationella kvinnodagen
              som helgdag enligt mina beräkningar främst skulle innebära att
              männen fick en extra fridag.
            </seg>
          </u>
          <note n="403e7bb1">
            Jag yrkar bifall till utskottets förslag till beslut i sin helhet
            och avslag på reservationen.
          </note>
          <note type="speaker" n="ca0e411b">
            Anf. 122 BETTY MALMBERG (m):
          </note>
          <u who="betty_malmberg_2d21fb" xml:id="i-542ebe76dc719baa-0" n="3b18c476">
            <seg n="2353ea43">
              Fru talman! Visst är det en underbar känsla att få stämma in
              i Du gamla, du fria och höra den klinga på nationaldagen eller
              i olika idrottsliga sammanhang. Mig fyller sången med högtidlighet
              och stolthet, och den får mig att tänka på allt det goda som Sverige
              representerar. Något som förbryllar är dock att Du gamla, du fria
              aldrig har antagits officiellt som landets nationalsång. Det förvånade
              mig oerhört när jag fick reda på det. Då skrev jag en motion som
              jag lämnade in till förra riksmötet, och det är i det betänkande
              som vi debatterar nu som den också behandlas.
            </seg>
            <seg n="4a314ea2">
              För mig, liksom för de flesta, ter det sig självklart att en
              nationalsång ska vara officiellt antagen. Så är det också i de
              flesta länder men alltså inte i Sverige. Av Nationalencyklopedin
              framgår det i stället helt krasst att Du gamla, du fria är en
              fosterländsk sång som är allmänt använd som nationalsång i Sverige.
            </seg>
            <seg n="179ade41">
              Hur fick då Du gamla, du fria den ställning som nationalsång
              som den ändå har? Ja, enligt litteraturprofessorn Staffan Björck
              beror det på att kung Oskar II vid en middag i Skåne 1893 lyssnade
              stående på sången. Händelsen omtalades bland annat i en dåvarande
              tidning som hette Folkets Tidning som skrev att Dybecks dikt därmed
              kan sägas ha vunnit officiell bekräftelse på att vara landets
              verkliga folksång. Att kungen förblev stående under framförandet
              är alltså det unika skälet till att Du gamla, du fria räknas som
              vår nationalsång. Det är förvisso en märklig och intressant anekdot,
              men som officiell bekräftelse på att en nationalsång hade antagits
              håller den inte, i synnerhet som sången sedan dess har utmanats
              som nationalsång vid fyra tillfällen. Så många tävlingar har alltså
              funnits och arrangerats under årens lopp för att försöka ersätta
              Du gamla, du fria .
            </seg>
            <seg n="e3763c5c">
              I de flesta länder finns det vissa symboliska ramverk som hjälper
              till att bygga och visa på invånarnas samhörighet och landets
              status. Det handlar om att officiellt anta ett gemensamt språk,
              en nationaldag och en nationalsång. Sverige har i mina ögon agerat
              lite bakvänt och extremt långsamt på detta område. Men det finns
              en process.
            </seg>
            <seg n="0a49f027">
              Svenska flaggans dag hann firas i hela 90 år innan den övergick
              i Sveriges nationaldag. Något officiellt språk har vi ännu inte
              beslutat om. Vi har förvisso antagit fem minoritetsspråk, men
              svenska är ännu inte antaget som majoritetsspråk. Nåväl, det kommer
              förhoppningsvis att ändras under denna mandatperiod.
            </seg>
            <seg n="dc562136">
              Nationalsången tycks dessvärre ännu vara alltför svår att få
              fastställd officiellt. Nationalsången berör dock. På Internet
              finns sajten Youtube. Där kan man lyssna på olika versioner av
              Du gamla, du fria . När jag gick in på sidan i går fann jag att
              två versioner som legat ute sedan juni 2006 hade spelats upp inte
              mindre än en halv miljon gånger. Det är ett respektingivande antal.
            </seg>
            <seg n="3e6f241a">
              Jag måste slutligen säga att jag hade önskat en något grundligare
              behandling av min motion. I betänkandet hänvisas helt kort till
              tidigare ställningstaganden i frågan som härrör från ett riksmöte
              för nio år sedan. Någon motivering finns inte till ställningstagandet,
              utan det är ett konstaterande att det inte behövs något juridiskt
              erkännande av sången. Som ni förstår delar jag inte den uppfattningen.
            </seg>
            <seg n="b774ae48">
              Fru talman! Vi har alla anledning att vara stolta över vårt land,
              dess natur, kultur och mångfald. Låt oss framdeles få möjlighet
              att besjunga vårt älskade Sverige med en sång som inte bara är
              allmänt använd som nationalsång utan som också är officiellt antagen!
            </seg>
          </u>
          <note type="speaker" n="c668d95b">
            Anf. 123 MARIANNE BERG (v):
          </note>
          <u who="marianne_berg_93b5f2" xml:id="i-18f0f98066a80b74-0" n="6d644da8">
            <seg n="c3b89c0a">
              Fru talman! Jag vill beröra reservationen i detta betänkande.
              Hur kan det komma sig att vi i vårt moderna och demokratiska svenska
              samhälle är så omoderna att kungliga flaggdagar fortfarande finns
              med i den svenska almanackan? Kungen har i dag ingen formell makt.
              Detta borde i rimlighetens namn göra att vi i detta land tar bort
              de minst sagt ålderdomliga återkommande flaggdagarna för kungafamiljen.
            </seg>
            <seg n="2402c016">
              Varför inte hissa flaggan, som motionären så bra skriver, på
              verkliga högtidsdagar för landet och för folket i stället för
              att hissa den för någon i kungahuset som råkar ha namnsdag eller
              födelsedag? Det är inte speciellt upplyftande.
            </seg>
            <seg n="7e879a49">
              Jag läste också i motionen ett verkligt bra förslag, fru talman,
              om att införa flaggdag den 9 maj, den dag andra världskriget tog
              slut. Det är en viktig minnesdag i almanackan men inte har den
              gjorts till flaggdag.
            </seg>
            <seg n="604fec85">
              Med detta i åtanke, är det då inte otroligt ålderdomligt och
              också kanske lite pinsamt att behålla de kungliga flaggdagarna
              i almanackan?
            </seg>
          </u>
          <note n="17d431fd">
            Fru talman! Jag yrkar bifall till reservationen.
          </note>
          <note n="fb4c6b3d">
            Överläggningen var härmed avslutad.
          </note>
          <note n="816efaef">
            14 § Författningsfrågor
          </note>
          <note n="d819e3f5">
            Föredrogs
          </note>
          <note type="speaker" n="6f79af0d">
            Anf. 124 MORGAN JOHANSSON (s):
          </note>
          <u who="morgan_johansson_c92f40" xml:id="i-b1239221fbee68fe-0" n="a6a101b7">
            <seg n="f788da57">
              Fru talman! Detta betänkande är nästan gammalt redan innan vi
              har hunnit börja debattera det. I betänkandet hänvisar vi i de
              flesta frågor och motioner till den grundlagsutredning som inte
              var färdig när betänkandet skrevs men som är färdig nu.
            </seg>
            <seg n="a5044a84">
              Vi gjorde upp före jul om Grundlagsutredningen. Alla sju partier
              stod bakom överenskommelsen. Det är på många sätt en styrka för
              vårt land att vi har kunnat skapa en sådan överenskommelse och
              samsyn.
            </seg>
            <seg n="fabdd9a7">
              Det finns många länder där man träter om demokratins spelregler
              och ändrar system stup i kvarten beroende på vem som råkar vinna
              ett val. Man försöker ändra spelreglerna för att kunna nå egna
              fördelar.
            </seg>
            <seg n="90c50b6c">
              Så gör vi inte i Sverige. Så vill vi inte ha det. Vi vill ha
              långsiktiga och breda överenskommelser som kan stå sig i 3540
              år, på det sätt som den regeringsform som antogs 1974 har gjort.
            </seg>
            <seg n="55f975ac">
              Samtidigt är det ett slags mogenhetstest för ett lands beslutsfattare.
              Klarar man av att göra sådana här överenskommelser och hålla sig
              till dem under lång tid? I Sverige har vi försökt göra det.
            </seg>
            <seg n="c8ae57b2">
              Nu har vi en ny uppgörelse. Det är en helhetsuppgörelse. Den
              täcker nästan alla frågor. Det finns inga reservationer. Det finns
              inte ens några särskilda yttranden. Vi har inte löst alla bekymmer.
              Det finns några saker som ska utredas vidare, men det får man
              i det stora hela betrakta som mindre frågor.
            </seg>
            <seg n="a27adf46">
              Från socialdemokratins sida är vi nöjda med den uppgörelse som
              gjorts. Hade vi fått bestämma helt själva hade det väl sett något
              annorlunda ut på en del punkter, men så är det alltid i en förhandling.
            </seg>
            <seg n="5a2ee367">
              Det är inga revolutionerande förändringar i regeringsformen.
              Lösningarna från 1974 står sig väl. Man skulle kanske kunna säga
              att vi har putsat lite i kanterna på regeringsformen.
            </seg>
            <seg n="65c0443f">
              Vi socialdemokrater beskrivs ofta som konservativa i författningsfrågor.
              Det ligger något i det. Vi menar att den regeringsform vi har
              haft i huvudsak har varit bra och fungerat väl. Här har vi också
              stor majoritet av svenska folket bakom oss. Det finns inget starkt
              folkligt tryck på att göra några stora revolutionerande förändringar
              i vår författning, tvärtom. De opinionsundersökningar som har
              gjorts i dessa frågor visar att det finns ett starkt stöd för
              de huvudsakliga dragen i de demokratiska spelreglerna. I den mån
              nu människor funderar över det tycker de att det nog är ganska
              lagom avvägningar som har gjorts.
            </seg>
            <seg n="9effbad6">
              En sak stör mig ofta i denna debatt. Det är att det finns en
              tendens till att reducera de stora demokratifrågorna till författningsfrågor.
              När man ska tala demokrati börjar man tala om författningsfrågor
              som detaljer i valsystem och så vidare. Man förminskar den stora
              demokratifrågan om man gör den till något slags teknikaliteter
              i valsystemet.
            </seg>
            <seg n="5bd09dce">
              Vår inställning är att demokrati är mycket mer än författningsfrågor.
              Det finns många länder som kan kalla sig demokratier. Det finns
              olika kriterier för det. Grundkriterierna måste vara allmän och
              lika rösträtt, valhemlighet, respekt för mänskliga rättigheter,
              yttrande- och tryckfrihet, självständigt rättsväsen och ytterligare
              några sådana formella kriterier.
            </seg>
            <seg n="1523d73d">
              Svaret på frågan om det är en bra eller en dålig demokrati måste
              man dock söka utanför det formella. Det måste man söka med andra
              frågor. Hur ser det ut för folket i ett land? Har de mat för dagen?
              Har de tak över huvudet? Kan de läsa och skriva? Känner de tillhörighet
              med det samhälle de lever i?
            </seg>
            <seg n="09f9dfbe">
              Författningsfrågorna är bara instrumenten för att utöva demokrati,
              men demokrati är mycket mer än så. De författningspolitiska instrumenten
              är inte demokratin i sig. Man kan ha ett land som lever upp till
              alla de formella författningspolitiska demokratikriterierna, men
              om de ekonomiska klyftorna får växa och de sociala motsättningarna
              tillta kommer de antidemokratiska krafterna att växa sig allt
              starkare. Då kommer folkstyrets grunder att eroderas.
            </seg>
            <seg n="4eca577f">
              Vi ska inte förminska demokratifrågan. Ska vi säkerställa och
              utveckla demokratin i vårt land är det inte i första hand författningsförändringar
              vi ska göra. Då handlar det i stället om att föra en politik som
              minskar klyftorna och de sociala spänningarna inte tvärtom som
              nu är fallet.
            </seg>
            <seg n="10914a82">
              Under utredningen slogs vi ofta av en paradox. Politiker som
              sade sig vilja utveckla demokratin var inte sällan snabba att
              lägga fram förslag som folk i allmänhet inte alls var med på.
              Jag ska nämna två sådana frågor.
            </seg>
            <seg n="769de8a5">
              Det ena var frågan om skilda valdagar. Där krävde de borgerliga
              att man skulle skilja valdagarna åt, och man drev detta hårt.
              Det kan finnas argument för det. Det finns också starka motargument.
              Det starkaste är naturligtvis att valdeltagandet vid en sådan
              ordning förmodligen skulle falla. Det är erfarenheten överallt
              där man har skilda valdagar. Varför skulle Sverige vara annorlunda?
            </seg>
            <seg n="82de4d67">
              När kommunala företrädare har tagit upp den frågan med oss, vilket
              ibland har hänt, har jag alltid ställt motfrågan: Om resultatet
              av att skilja valdagarna åt skulle bli att valdeltagandet i de
              kommunala församlingarna faller till 4050 procent, vilken legitimitet
              skulle du som kommunal beslutsfattare ha i en sådan situation?
              Finns det något värre slag mot kommunalt självstyre än att ställa
              till en ordning där valdeltagandet blir så lågt att hela kommunsektorns
              demokratiska legitimitet kan ifrågasättas?
            </seg>
            <seg n="f2adac44">
              Frågan om skilda valdagar har drivits hårt från en del håll.
              Då ställer man sig frågan: Finns det något folkligt stöd för att
              skilja valdagarna åt?
            </seg>
            <seg n="13e9ee48">
              Grundlagsutredningen gjorde opinionsundersökningar och tittade
              på detta. Man har följt folks inställning till denna fråga under
              en ganska lång tid. Man ställde följande fråga till folk: Tycker
              ni att det är bra eller dåligt att skilja valdagarna åt? 5 procent
              av befolkningen tyckte att det var en mycket bra idé att skilja
              valdagarna åt. 12 procent tyckte att det var en ganska bra idé
              att skilja valdagarna åt. Det var alltså 17 procent som tyckte
              att detta var en ganska bra eller en mycket bra idé. De som tyckte
              att det var en mycket dålig idé eller en ganska dålig idé var
              48 procent av befolkningen. 35 procent hade ingen åsikt. Dessutom
              har stödet för skilda valdagar fallit genom åren. Stödet för skilda
              valdagar har halverats mellan år 2000 och 2006. Skilda valdagar
              är alltså av många skäl ingen bra idé. Den inställningen har också
              svenska folket i allmänhet. Därför vill man inte ha det.
            </seg>
            <seg n="d368773a">
              I utredningen tittade vi också en hel del på personvalsfrågorna.
              Vi tittade på opinionsundersökningar. Hur ställer sig egentligen
              folk till personval? När man följer dessa undersökningar får man
              intrycket att de som är mest intresserade av personval är politikerna
              själva.
            </seg>
            <seg n="6a3e954a">
              Grundlagsutredningen gjorde en opinionsundersökning om detta.
              Man frågade: Vill ni ha ett ökat personval, eller vill ni ha ett
              minskat personval, eller tycker ni att det är ganska bra som det
              är? 12 procent ville ha ett ökat inslag av personval. 54 procent
              sade att det var ganska bra som det var och att det var en rimlig
              avvägning. 12 procent ville ha ett mindre inslag av personval,
              och hela 14 procent ville inte ha något personvalssystem alls.
              Det var alltså fler som ville ta bort personvalet helt än som
              ville utöka det. Det var dubbelt så många som ville ta bort eller
              minska personvalsinslagen än som ville utöka dem, och de allra
              flesta ville ha det ungefär som det är i dag.
            </seg>
            <seg n="1fa97ba8">
              Nu gör vi en uppgörelse om att sänka spärren i personvalet, från
              8 till 5 procent. Jag tror inte att det kommer att få några stora
              effekter. Men vi kom ändå fram till att det inte fanns något argument
              för att vi just i riksdagsval ska ha en spärr på 8 procent men
              att vi i alla andra val ska ha en spärr på 5 procent. Därför kunde
              vi göra upp om det.
            </seg>
            <seg n="dbaf05a9">
              Men man måste ha klart för sig att det inte är korrekt att det
              utanför detta hus finns ett starkt folkligt tryck för långtgående
              reformer när det gäller personval. Det finns de som tror det.
              Men det finns inget sådant.
            </seg>
            <seg n="51cc90a0">
              Jag tror att det som folk i allmänhet resonerar kring i dessa
              frågor, i den mån de tänker på det, är att de vill ha tydliga
              politiska alternativ att välja mellan, tydliga färdriktningar
              vi vill att landet ska gå i den riktningen, och vi vill att landet
              ska gå i den riktningen. Då tror jag nog att de ser att det kan
              finnas en otydlighet om man driver personvalsinriktningen för
              långt i stället för det grundläggande partival som vi har. Dessutom
              tror jag att folk i allmänhet är rädda för att enskilda beslutfattare,
              enskilda politiker, ska knytas upp till mäktiga ekonomiska intressen
              som ska finansiera deras personvalskampanjer. Jag tror att folk
              i allmänhet i fråga om detta faktiskt gör en ganska riktig bedömning.
              Det finns skäl att vara skeptisk till att detta drivs alldeles
              för långt.
            </seg>
            <seg n="9a509206">
              Nu har vi en uppgörelse på plats. Den gäller mycket annat än
              bara detta valsystem eller skilda valdagar. Vi har gjort upp om
              lagprövningsrätt. Vi har gjort upp om hur vi ska reglera det kommunala
              självstyret. Det finns många frågor som vi har grävt i.
            </seg>
            <seg n="53c18a18">
              Våra åsiktsskillnader partierna emellan kommer säkert att bestå.
              Det är klart att vi kommer att ha olika uppfattningar om detta.
              Men jag hoppas att det som vi nu har gjort är att vi har lagt
              undan den mer skarpa konflikten i detta under lång tid framöver.
              Vi har kommit överens om att det som vi nu har gjort upp om ska
              hålla åtminstone lika länge som den gamla regeringsformen, åtminstone
              3540 år framåt. Det tycker jag att vi är skyldiga varandra nu
              när vi har gjort detta handslag kring författningsfrågorna.
            </seg>
          </u>
          <note type="speaker" n="3a323efe">
            Anf. 125 MARGARETA CEDERFELT (m):
          </note>
          <u who="unknown" xml:id="i-e782aa96bf507dc0-0" n="98eda1ab">
            <seg n="daf7b647">
              Fru talman! I det betänkande som vi nu debatterar om författningsfrågor
              behandlas 54 motionsyrkanden från allmänna motionstiden. Man kan
              säga att det handlar om författningsfrågor, men det berör också
              demokratifrågor grundvalen i vårt samhälle. Ur detta perspektiv
              tycker jag att det är oerhört glädjande att det finns 54 motionsyrkanden
              från riksdagsledamöter. Det visar att vi här i riksdagen arbetar
              aktivt med demokratifrågor. Vi är beredda att vara med och utveckla
              demokratin. Det går nämligen aldrig att slå sig till ro och säga
              att vi nu har demokrati och att den fungerar utmärkt. Det förhållningssättet
              skulle vara ett sätt att sätta stopp för demokratin.
            </seg>
            <seg n="8f1bea24">
              Ur detta perspektiv refererar jag till Grundlagsutredningen som
              på ett enligt mig bra parlamentariskt sätt har arbetat fram gemensamma
              förslag inom riksdagen just för att demokratifrågorna grunden
              för vårt samhälle ska kunna fortsätta att vila på trygga ben och
              inte ändras över tiden.
            </seg>
            <seg n="f4abb151">
              Jag kan om motionerna i betänkandet säga att flera av dem återkommer
              under årens lopp. Därför har vi också från utskottets sida valt
              en förenklad behandling. Det innebär dock inte att motionerna
              är mindre viktiga för den sakens skull. Spännvidden när det gäller
              motionerna är väldigt stor. De handlar om allt från minskning
              av antalet riksdagsledamöter till större genomslag för personval.
              De handlar om kommunal demokrati. De handlar om att synliggöra
              och tydliggöra plattformar för de olika politiska partierna. De
              handlar också om domarväsendet. De handlar alltså om grunderna
              för vår demokrati.
            </seg>
            <seg n="649ab760">
              Jag ska gå tillbaka till Grundlagsutredningen. Vi moderater företräddes
              av Henrik von Sydow. Det gör att jag inte kan referera till hur
              diskussionerna har gått i Grundlagsutredningen på det sätt som
              Morgan Johansson kan som också har suttit i Grundlagsutredningen.
              Men det som jag kan säga är att jag tror väldigt mycket på Grundlagsutredningen.
              Jag ser fram mot den proposition som regeringen kommer att lägga
              fram så småningom eftersom det, som jag sade, är viktigt med gemensamma
              värden och en gemensam grund så att vi inte ändrar grundlagen
              utan att den kan verka under många år.
            </seg>
            <seg n="a4a5a871">
              Jag avstår från att benämna och gå in på de motioner som tas
              upp i själva betänkandet i ett närmare perspektiv eftersom jag
              tycker att det gemensamma ställningstagandet är det viktiga i
              demokratin.
            </seg>
            <seg n="e6075551">
              Jag vill beröra en fråga som vi moderater har drivit mycket,
              och den handlar om personvalet. Som moderat tror jag, precis som
              mina partikolleger som har motioner som tas upp i detta betänkande,
              att det är viktigt med ett tydligt personval. Det handlar om att
              synliggöra för medborgarna vilka som är valda. Men det handlar
              också för medborgarna om att i större omfattning kunna utkräva
              ett ansvar.
            </seg>
            <seg n="a6352bea">
              Vad jag vill säga är att det här är mina reflexioner. Jag avstår
              således från att yrka bifall till de motioner som finns här, just
              med hänvisning till Grundlagsutredningen. Den är det primära i
              de här sammanhangen.
            </seg>
            <seg n="9914ab0e">
              Det finns också två särskilda yttranden i betänkandet. Det är
              väldigt glädjande att det som sägs i det ena yttrandet är tillgodosett.
              Det handlar om att skriva in frågan om att inte undvika diskriminering
              på grund av sexuell läggning. Detta är ju något som kommer att
              finnas med i grundlagen framöver. Jag tycker att det visar att
              demokratifrågorna fungerar bra och fortsätter att utvecklas.
            </seg>
          </u>
          <note type="speaker" n="e415d293">
            Anf. 126 ANNIE JOHANSSON (c):
          </note>
          <u who="annie_johansson_9b42fa" xml:id="i-fb6e3e248c70f0b9-1" n="b74fab88">
            <seg n="3797a46c">
              Herr talman! Jag vill inledningsvis instämma i det som Margareta
              Cederfelt lyft fram i sitt anförande och därmed också yrka bifall
              till konstitutionsutskottets förslag i betänkande KU9 rörande
              författningsfrågor.
            </seg>
            <seg n="0f7f6467">
              Denna debatt handlar om 54 motionsyrkanden, av vilka många förtjänar
              att särskilt lyftas fram. Jag sätter stor tilltro till det beredningsarbete
              som Regeringskansliet nu ska göra detta efter det att Grundlagsutredningen
              i december presenterat sitt slutbetänkande. Många av de motioner
              som behandlas i detta betänkande berör särskilt Grundlagsutredningen
              men också Ansvarskommittén där motionerna i fråga går längre än
              utredningarnas slutbetänkanden.
            </seg>
            <seg n="b60b91e5">
              Av respekt för den fortsatta processen väljer jag att inte kommentera
              frågeställningarna i ljuset av utredningsförslagen och beredningsarbetet
              utan i ljuset av Centerpartiets fastlagda politik vad gäller författningsfrågor.
            </seg>
            <seg n="183a20a8">
              Centerpartiet står bakom slutbetänkandet detta för att nå en
              bred överenskommelse som varar över tid. Men det är ingen hemlighet
              att de förslag som Grundlagsutredningen unisont lade fram var
              ett mycket kompromissat slutbetänkande där alla partier mer eller
              mindre fick ge upp viktiga hjärtefrågor för att komma överens.
              För egen del kan jag bara beklaga att den viktiga Grundlagsutredningen
              inte kom med några större konstitutionella reformer utan enbart
              gick några steg i rätt riktning.
            </seg>
            <seg n="5b4197f1">
              I stället för en författningsdomstol, som hade varit en juridiskt
              tydlig kontroll av om politiska beslut lever upp till mänskliga
              fri- och rättigheter, valde man att plocka bort uppenbarhetsrekvisitet
              i regeringsformen. Det kan få stor betydelse i lagprövningsfrågor
              i framtiden.
            </seg>
            <seg n="24ac5636">
              I stället för att helt ge väljarna makten att besluta om vem
              som ska företräda dem genom personval tillämpat fullt ut sänktes
              i alla fall spärren till 5 procent så att det är samma spärr till
              alla politiska församlingar.
            </seg>
            <seg n="c486e466">
              Herr talman! Att stärka riksdagens makt och inflytande, att stärka
              väljarens makt genom ett ökat personval, att se över valkretsindelningen
              samt att se hur vi bäst kan gagna medborgerliga fri- och rättigheter
              genom en författningsdomstol är frågor som jag tycker är högst
              intressanta.
            </seg>
            <seg n="910f74ed">
              Det finns en dynamisk och intressant diskussion i triangeln parti-politiker-väljare.
              För vems skull finns egentligen politiken för de enskilda partiernas
              eller för medborgarnas skull? Och vem ska fälla den avgörande
              rösten?
            </seg>
            <seg n="b571e264">
              Det är min starkaste övertygelse att personvalssystemet måste
              ses över och reformeras och att mer makt ges till medborgarna,
              väljarna. Men den önskan lär inte förverkligas, i alla fall inte
              under nästkommande decennium.
            </seg>
            <seg n="64b1539c">
              Den kompromiss som nåddes i samband med den svenska personvalsreformen
              på 1990-talet har en släng av en gyllene medelväg. Om kandidaten
              lyckas skramla ihop 8 procent av sitt partis röster får väljarna
              någonting att säga till om. Annars är det den interna partiordningen
              som gäller. Men i kommunerna får väljarna lite mer att säga till
              om. Där räcker det med 5 procent. Grundlagsutredningen säger nu
              i sitt förslag att samma gräns ska gälla i alla val. Det är bättre
              än dagens system men absolut inte det bästa.
            </seg>
            <seg n="55167c07">
              Vi måste formulera ett valsystem som är byggt på förtroende,
              även utanför det egna partiet ett förtroende man får av väljarna
              men också ett förtroende som man kan bli av med genom att väljarna
              får säga sitt. Det är ett ödmjukt system och ett valsystem som
              öppnar dörren för påverkan och ansvarsutkrävande, vilket skulle
              gagna det politiska samtalet i Sverige. Men framför allt, och
              det viktigaste: Det blir väljaren och ingen annan som bestämmer
              vem som ska sitta i Sveriges riksdag.
            </seg>
            <seg n="d9716531">
              Herr talman! För Centerpartiet är människans frihet grundläggande.
              Det är lika naturligt som ett starkt kommunalt självstyre och
              lika naturligt som att makten ska finnas så nära människor som
              möjligt inte centralism utan decentralism. Centerpartiet har i
              flera decennier arbetat med decentralisering. År 2003 blev decentralismen
              federalismen en stark markering och vilja till att skapa ett nytt
              konstitutionellt samhälle. Federalismen är utifrån dagens statscementerade
              perspektiv ett uppochnedvänt samhälle ett samhälle som byggs underifrån
              och uppåt.
            </seg>
            <seg n="5aa33b65">
              Vi behöver en samhällsordning som stärker den lilla sfären närmast
              var och en sfären där Anders och Sofia kan påverka sin tillvaro
              och känna makten över de beslut som fattas.
            </seg>
            <seg n="d0b1a6c1">
              Vi behöver, anser Centerpartiet, bygga Sverige efter federalismens
              principer om ett starkt mandat för den enskilda människan men
              också lokalt, för kommuner och regioner. Vi kan inte längre vara
              statens beskyddare. Vi på den statliga nivån bör se till att makten
              kommer så nära Anders och Sofia som möjligt.
            </seg>
            <seg n="d2f1240d">
              Det lokala självstyret får inte enbart bli vackra ord i portalparagrafen
              i den svenska grundlagen utan måste få verklig innebörd. Därför
              är jag glad över att Grundlagsutredningen nu ger kommunerna ett
              särskilt kapitel i regeringsformen. Vårt arbete med att bygga
              samhället efter devisen mer människa, mindre stat får ändå en
              början här.
            </seg>
            <seg n="4f741431">
              En nedmontering av statens betydelse och en uppgradering av det
              regionala och kommunala självstyret är i första hand centralt
              utifrån en demokratiaspekt. Ju närmare besluten fattas, desto
              mer kan människor påverka.
            </seg>
            <seg n="d2b7dc8d">
              I betänkandet finns det en motion från Centerpartiet rörande
              just regioner och kommuner en motion om en regionalisering som
              gör det möjligt att flytta makt från statlig nivå till regional
              och kommunal nivå samt om en kompetenskatalog som ska förtydliga
              ansvar och befogenheter.
            </seg>
            <seg n="eee62383">
              Vi ställer oss bakom konstitutionsutskottets avstyrkande av motionen,
              i avvaktan på den beredning som för närvarande pågår rörande Ansvarskommitténs
              slutarbete.
            </seg>
          </u>
          <note type="speaker" n="6a96097b">
            Anf. 127 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-b1239221fbee68fe-1" n="a6a101b7">
            <seg n="c30032d2">
              Herr talman! Det vi nu hörde är ett utmärkt exempel på den paradox
              som jag berörde i mitt anförande här. Här talar man om demokrati,
              om väljare och sådant. Sedan lägger man fram ett förslag som inte
              har något som helst stöd i väljarkåren, nämligen ett förslag om
              att helt och hållet ta bort personvalsspärren. Det är ju vad ni,
              Annie Johansson, stod för.
            </seg>
            <seg n="c6bb2849">
              När man frågat väljarna vad de tycker är det, precis som jag
              tidigare sagt, bara 12 procent som vill ha ett ökat inslag av
              personval. Om man frågade väljarna om det helt och hållet borde
              vara ett ökat inslag av personval och om de vill ta bort personspärren
              över huvud taget skulle, kan jag tänka mig, svaret bli en knappt
              mätbar siffra vad gäller stödet för det förslag som du, Annie,
              precis har lagt fram.
            </seg>
            <seg n="e71afa43">
              Det finns starka argument mot att driva det så långt. Det måste
              finnas en balans mellan partival å ena sidan och personval å andra
              sidan. Om ni ska driva det så långt i personvalsfrågan kan jag
              säga att det finns väldigt starka argument mot.
            </seg>
            <seg n="0f8174d7">
              Ett argument är, som jag varit inne på, att risken finns att
              starka ekonomiska intressen binder enskilda politiker till sig.
              Vi behöver inte gå särskilt långt ut i världen för att hitta just
              ekonomiska intressen som finansierar enskilda politikers kampanjer.
              Detta är livsfarligt.
            </seg>
            <seg n="7f3c91af">
              Ett annat argument är att det bidrar till ett förytligande av
              politiken. Det viktiga blir inte längre vilken politik partierna
              står för, utan det viktiga blir det personinriktade: Vem är det?
              Hur gör han? Hur gör hon?
            </seg>
            <seg n="ef71cca1">
              Ett sådant förytligande av politiken är också, skulle jag vilja
              säga, väldigt påtagligt där man har gått väldigt långt med sitt
              personvalssystem.
            </seg>
            <seg n="c207f632">
              Ett tredje argument är att det blir otydligt. Man vet inte riktigt
              i vilken färdriktning samhället egentligen ska röra sig.
            </seg>
            <seg n="633d1cc4">
              Att driva det så långt och att ha en så extrem position som Centern
              och de övriga borgerliga haft tror jag vore en väldigt dålig idé
              om man nu vill utveckla folkstyret. Dessutom har det faktiskt
              inget folkligt stöd.
            </seg>
          </u>
          <note type="speaker" n="356183a8">
            Anf. 128 ANNIE JOHANSSON (c) replik:
          </note>
          <u who="annie_johansson_9b42fa" xml:id="i-fb6e3e248c70f0b9-2" n="b74fab88">
            <seg n="f11a2f94">
              Herr talman! Det är inte konstigt att jag och Morgan Johansson
              tycker olika i frågan. Vi representerar två helt olika ideologiska
              uppfattningar. Vi representerar också två helt olika partier och
              två helt olika stämmobeslut.
            </seg>
            <seg n="62f94d67">
              Från Centerpartiets partistämma finns det en tydlig markering:
              Vi ska driva en politik i riktning mot personval fullt ut.
            </seg>
            <seg n="cf28d6e0">
              Till skillnad från Morgan Johansson sätter jag inte upp fingret
              i luften och känner av den allmänna folkopinionen för att sedan
              bestämma vilken politik jag därefter ska driva.
            </seg>
            <seg n="904a64b4">
              Jag drivs av ett ideologiskt patos. Det innebär att man sätter
              människan framför systemen och väljaren framför politiska partier.
              Man gör det bland annat konkret genom att driva frågan om ett
              ökat personval.
            </seg>
            <seg n="e5e30f38">
              Jag tillhör en av de sex personer som är personkryssade in i
              riksdagen. Jag har haft erfarenhet av just den farhåga som Morgan
              Johansson målar upp i sitt anförande. Blir politiken blir mer
              personifierad? Jag kan inte se att den blir det.
            </seg>
            <seg n="c64dbb89">
              Däremot känner jag till alla de människor som hör av sig till
              mig och säger: Annie, jag kryssade dig i den här frågan. Annie,
              jag lade min röst på dig i den här frågan. Jag vill att du ska
              agera.
            </seg>
            <seg n="3a40b8b6">
              Det är ett förtroendeförhållande som stärks. Avståndet mellan
              väljare och politiker minskar genom att man känner att man har
              röstat på en specifik person.
            </seg>
            <seg n="9a5f5a0b">
              Jag skulle heller inte vilja säga att politikern Annie sätts
              framför partiet. Däremot får det politiska budskapet en mer personlig
              prägel, vilket gagnar det politiska samtalet.
            </seg>
            <seg n="102cd6eb">
              Morgan Johansson pratade i sin inledning om demokrati. Det är
              intressant att 4 procent av svenska folket är medlemmar i ett
              parti. I dagens system är det alltså 4 procent av det svenska
              folket som bestämmer i realiteten både vilka som ska stå på listorna
              och vilka som ska representera människor i Sveriges riksdag.
            </seg>
          </u>
          <note type="speaker" n="d1760ab3">
            Anf. 129 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-b1239221fbee68fe-2" n="a6a101b7">
            <seg n="c5f4dab4">
              Herr talman! Det är återigen fokus på jag, jag och jag, på person,
              person och person. De som är mest intresserade av detta är politikerna
              själva. Det är så det är. Väljarna i allmänhet vill ha tydliga
              partialternativ, politiska alternativ. Vilken färdriktning ska
              landet gå i, den riktningen eller den riktningen? Det är det man
              söker efter.
            </seg>
            <seg n="e4bf149d">
              Om det hade varit så som Annie Johansson säger, att om man har
              ett långt gånget personvalssystem minskar man gapet mellan väljare
              och valda, borde man ha sett det i valdeltagandet i de länder
              som har långt gångna personvalssystem. Finns det någon sådan slutsats?
              Kan man dra någon sådan slutsats? Det är snarare tvärtom.
            </seg>
            <seg n="c31807ec">
              I länder med långt gånget personvalssystem har man lägre valdeltagande
              än i länder där man har partivalssystem. Det räcker att gå till
              våra nordiska grannländer. Det land i Norden som har det längst
              gångna personvalssystemet är Finland. Det är samtidigt det land
              som har det lägsta valdeltagandet i Norden.
            </seg>
            <seg n="40deac33">
              Jag tror att det hänger ihop med detta. När man drar det så långt
              att vi helst skulle ta bort personspärrarna skulle det räcka med
              175 kryss för att ta sig in i riksdagen. År 2006 var det så. Det
              är släkten och lite till. Ni förstår själva vilka centrifugalkrafter
              som man sätter i gång i partierna i ett sådant läge. Det är ett
              mycket lättmanipulerat system.
            </seg>
            <seg n="1c462a35">
              När väljarna ställs inför ett sådant system ser de inte längre
              de politiska alternativen så tydligt. Då finns det en risk att
              väljarna vänder sig bort från politiken. Då går man inte och röstar.
            </seg>
            <seg n="257df42d">
              Tesen att personval minskar klyftorna mellan väljare och valda
              håller faktiskt inte. De system som har det så visar precis tvärtom.
            </seg>
            <seg n="3f5d02f0">
              Jag tror också att väljarna är ganska rädda för risken att man
              knyter upp ekonomiska särintressen och enskilda personer bakom
              sig.
            </seg>
          </u>
          <note type="speaker" n="430ae06f">
            Anf. 130 ANNIE JOHANSSON (c) replik:
          </note>
          <u who="annie_johansson_9b42fa" xml:id="i-9e8e694095f14c1f-2" n="b74fab88" next="i-7529e018f8dea0d7-2">
            <seg n="041680cd">
              Herr talman! Jag förstår faktiskt inte riktigt vad det är Morgan
              Johansson diskuterar när han säger ekonomiska intressen och företrädare
              bakom en. Man kan driva en personvalskampanj utan externa medel.
              Man kan driva en personvalskampanj genom att få medel internt
              från partiet, vilket var så jag gjorde. Man kan också driva en
              personvalskampanj som inte gör det möjligt att driva en annan
              linje än partiet.
            </seg>
            <seg n="12cdbd89">
              Det handlar om att sätta en personlig prägel på det politiska
              budskapet och om tydlighet. Säger man att Annie tycker detta skapar
              det ett närmare förhållande till åhöraren än om man säger att
              Centerpartiet tycker något. Just det personliga budskapet är en
              tydlighet.
            </seg>
            <seg n="382fa333">
              Frågan i det hela gäller vem som ska ha makten. Det är helt okej
              att Morgan Johansson tycker att det är de politiska partierna
              som 4 procent av svenska folket är med i som ska ha makten. Men
              för mig är det en självklarhet att den yttersta makten ändå ska
              finnas hos väljarna.
            </seg>
            <seg n="bf480a10">
              Jag respekterar Morgan Johanssons åsikt. Jag respekterar andra
              partiers åsikter också. Men den fastlagda linjen för mitt ideologiska
              patos och för Centerpartiet är att flytta fokus från system till
              människor, från partiet till väljare.
            </seg>
            <seg n="448f4864">
              Jag skulle vilja uppmana Morgan Johansson att söka anställning
              som partistrateg hos Centerpartiet och försöka få in det ideologiska
              patoset, men så länge vi har en fast utlagd liberal linje är det
              ett fullt personval som är vår vision och vårt mål.
            </seg>
          </u>
          <note n="e14d2471">
            Anf. 131 CECILIA WIGSTRÖM i Göteborg (fp):
          </note>
          <u who="annie_johansson_9b42fa" xml:id="i-7529e018f8dea0d7-2" n="b74fab88" prev="i-9e8e694095f14c1f-2">
            <seg n="ec434e97">
              Herr talman! I går fick USA en ny president, Barack Obama. Världen
              har stora förhoppningar på att USA åter kan bli inte bara världens
              mäktigaste stat utan också en förebild för alla människor som
              längtar efter att leva sina liv i fred, frihet och demokrati.
            </seg>
            <seg n="9545f936">
              Alla ledare vet att man måste leva som man lär. För att återupprätta
              respekten för mänskliga rättigheter världen över behöver vi ett
              USA som stänger Guantánamo och förbjuder användningen av tortyr.
            </seg>
            <seg n="f626bc01">
              När Barack Obama skulle bli president i går officiellt svor han
              presidenteden. Fritt översatt lyder den så här: Jag lovar att
              troget uppbära presidentämbetet och efter min bästa förmåga bevara,
              skydda och försvara USA:s grundlag.
            </seg>
            <seg n="3d307af0">
              Det var kort och koncist. Allt handlade om grundlagen. Den ska
              presidenten försvara. När hör vi i Sverige politiker referera
              till grundlagen?
            </seg>
            <seg n="b7df1ed3">
              Jag kan hålla med Morgan Johansson om att bra demokrati är mycket
              mer än en grundlag. Men som liberal är det viktigt för mig att
              också säga att utan en rättsstat fungerar inte demokratin. En
              rättsstat kan bara upprätthållas om den gamla devisen att land
              ska byggas med lag efterlevs. Den traditionen är tyvärr inte så
              djupt förankrad i Sverige.
            </seg>
            <seg n="4c3df2e1">
              I år uppmärksammar vi att det är 200 år sedan vårt rike klövs
              itu och Sverige och Finland blev två olika länder. Regeringsformen
              som då antogs 1809 gällde fram till 1974 trots att det i den stod
              att det var kungen som allena styrde riket.
            </seg>
            <seg n="ff817c33">
              Det var tur att demokratin trots grundlagen fick sitt genombrott
              och att makten flyttades från kungen till riksdagen. Men det säger
              en hel del om vårt land och hur grundlagen har respekterats i
              vårt land.
            </seg>
            <seg n="73350df2">
              Samhällsdebattören Stig-Björn Ljunggren sade för något år sedan
              om grundlagen: Regeringen kommer att använda den som karottunderlägg
              om det behövs.
            </seg>
            <seg n="b0057f1f">
              Jag tror att det var överdrivet, men Ljunggren sätter fingret
              på en svaghet i vår rättsstat. Nu när vi är en demokrati måste
              vi ändra vårt förhållningssätt till grundlagen och inse att den
              är lika viktig att värna här som i USA.
            </seg>
            <seg n="3a947671">
              Det attitydskiftet är en viktig grundlagsreform. Men det antyds
              bara mellan raderna i Grundlagsutredningen, som jag minns det
              efter genomläsningen under juluppehållet. Någon får gärna rätta
              mig på den punkten.
            </seg>
            <seg n="495c8419">
              Folkpartiet har företrätts i Grundlagsutredningen av Daniel Tarschys
              och Lena Isaksson. Det är inget omvälvande som föreslås utan ett
              antal justeringar av regeringsformen. Men de är ändock viktiga.
              Låt mig nämna några punkter som vi i Folkpartiet liberalerna välkomnar
              särskilt.
            </seg>
            <seg n="e4471117">
              För det första är det att det så kallade uppenbarhetskravet tas
              bort. Det betyder att det inte längre i regeringsformen uppställs
              något krav på att en uppenbar motstridighet måste föreligga mellan
              en vanlig lag och grundlagen för att grundlagsbestämmelsen ska
              få företräde. Lagrådets förhandskontroll av lagars grundlagsenlighet
              stärks också.
            </seg>
            <seg n="1d534c48">
              Det är viktiga reformer för att värna vår grundlag, även om vi
              i Folkpartiet hade gått längre med att också ha en författningsdomstol.
              Men det här är viktiga reformer.
            </seg>
            <seg n="7f66a479">
              Viktigt är också att kontrollmakten stärks, att konstitutionsutskottet
              får tillgång till alla handlingar för att kunna göra sin granskning
              och att alla utskott får ett tydligare mandat att också granska
              hur regeringen utövar sin makt.
            </seg>
            <seg n="65ff58f7">
              Det är också positivt att grundlagen betonar forskningens frihet.
              Det gör moderna grundlagar.
            </seg>
            <seg n="07124173">
              En annan viktig punkt för oss liberaler är att skyddet mot diskriminering
              utvidgas till att också omfatta sexuell läggning.
            </seg>
            <seg n="9cd22fb2">
              Som Sveriges Europavänligaste parti är vi också nöjda med att
              EU-medlemskapet nu slås fast ordentligt.
            </seg>
            <seg n="9621ba2b">
              En sänkt personvalsspärr från 8 procent till 5 procent i riksdagsval
              såsom i kommunala val ger människor en ökad möjlighet att påverka
              vilka som ska representera dem i denna kammare. Det stärker demokratin,
              för även om vi alla företräder ett parti vet vi att våra partier
              har breda partiprogram, och det kan vara mycket viktigt och intressant
              för en väljare att kunna välja. Vill man välja en person som är
              specialiserad på skolfrågor, eller vill man välja en person som
              är specialiserad på rättsfrågor till exempel?
            </seg>
            <seg n="e14a9db9">
              Vi i Folkpartiet hade gärna tagit bort spärrarna till personvalet
              över huvud taget, men vi är glada att vi nu i alla fall tar några
              steg när det gäller riksdagsvalet.
            </seg>
            <seg n="45a758ac">
              Herr talman! Jag har fattat mig kort, eftersom det betänkande
              vi debatterar inte innehåller några skarpa förslag. Utredningen
              är nu ute på remiss, och förhoppningsvis bidrar det till en viktig
              debatt i Sverige om våra grundlagar. Grundlagarna är fundamentet
              för vårt samhällsbygge och förtjänar i en rättsstat att talas
              om och hänvisas till i större utsträckning än i dag.
            </seg>
          </u>
          <note type="speaker" n="9697efc3">
            Anf. 132 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-45b469735d0fcfda-0" n="a6a101b7" next="i-b2830c048e9af1c7-0">
            <seg n="e14e5422">
              Herr talman! Två saker reagerar jag över. Cecilia Wigström refererar
              till USA. Skulle USA vara en bättre rättsstat än Sverige? Har
              Cecilia Wigström hört talas om Guantánamo? Det är en sak att säga
              att man ska hedra grundlagen och att vi alla ska ansluta oss till
              den. Det är en annan sak att sedan leva upp till den och se till
              att man har en ordning som säkerställer att regering och riksdag
              faktiskt följer grundlagarna. Där måste väl ändå Cecilia Wigström
              medge att just det amerikanska systemet inte har visat sig vara
              något föredöme, åtminstone inte de senaste åren.
            </seg>
            <seg n="a6934c51">
              Cecilia Wigström resonerar sedan kring lagprövning, domstolars
              lagprövningsrätt och uppenbarhetsrekvisitet. Det vi gör i Grundlagsutredningen
              är att vi omformulerar uppenbarhetsrekvisitet. Vi tar inte bara
              bort det, utan vi gör en hänvisning till folksuveränitetsprincipen
              det är trots allt det som vårt parlamentariska system står för.
              Det är här i riksdagen som politiska beslut fattas. Domstolar
              tolkar lag, men domstolar skapar inte lag. Det är det som är innebörden
              i folksuveränitetsprincipen.
            </seg>
            <seg n="1777bfb3">
              Jag tror att vi alla är överens om att det kan finnas situationer
              när riksdagen kan fatta beslut som kan komma att strida mot andra
              beslut och lagar och kanske också i viss mån mot Europakonventionen.
              Alla lagförslag ska förstås först beredas ordentligt, men det
              ska finnas en nödventil i efterhand, någon form av korrektiv som
              man måste använda sig av om sådana lagar skulle stiftas här.
            </seg>
            <seg n="84e4dd96">
              Det är det vi säger. Vi hänvisar också till den så kallade normhierarkin,
              det vill säga, i sådana situationer står grundlag över lag, och
              då är det domstolar som beslutar om det. Men folksuveränitetsprincipen
              är vi överens om, och en av de stora slutsatserna i det här betänkandet
              är faktiskt att alla partier är överens om detta.
            </seg>
          </u>
          <note n="2c1b3014">
            Anf. 133 CECILIA WIGSTRÖM i Göteborg (fp) replik:
          </note>
          <u who="morgan_johansson_c92f40" xml:id="i-b2830c048e9af1c7-0" n="a6a101b7" prev="i-45b469735d0fcfda-0">
            <seg n="f2a85b7e">
              Herr talman! Jag är ingen expert på tillståndet i Sverige som
              rättsstat och inte på USA som rättsstat heller, så jag vill inte
              svara exakt på din fråga. Men jag vill ändå påstå att rättsstaten
              USA fungerar ganska bra, eftersom många av de beslut som har tagits
              av presidenten för att inrätta Guantánamo ett läger som jag totalt
              fördömer ju har överklagats. Många av de besluten har också ogiltigförklarats
              av Högsta domstolen i USA eftersom besluten inte har varit förenliga
              med USA:s grundlag. På det sättet har rättsstaten USA fungerat.
            </seg>
            <seg n="86bd82c0">
              Rättsstaten handlar som sagt om att följa lagstiftningen. Fallet
              Guantánamo har överklagats, och jag reagerar också mycket starkt
              på de andra övergrepp mot mänskliga rättigheter som USA har hållit
              på med på andra länders territorier. Det har som sagt överklagats,
              och jag tror att även frågan om tortyr har varit uppe i kongressen.
              Jag är ingen expert, men jag skulle kunna tro att även där finns
              rättsliga processer som är i gång för att helt enkelt ogiltigförklara
              de beslut som har tagits av presidenten där man har legitimerat
              tortyr. På det sättet fungerar ju rättsstaten: Man stoppar exekutiva
              beslut från regeringen eller från kongressens sida om de strider
              mot principer i grundlagen.
            </seg>
            <seg n="3053d3eb">
              För mig som liberal är det oerhört viktigt att vi värnar mänskliga
              rättigheter och dem som slås fast i den svenska grundlagen och
              att Sveriges riksdag inte stiftar lagar som strider mot dem. Därför
              måste vi ha ett skydd så att mänskliga rättigheter alltid respekteras
              i vårt land.
            </seg>
          </u>
          <note type="speaker" n="f3b5adc5">
            Anf. 134 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-45b469735d0fcfda-1" n="a6a101b7" next="i-b2830c048e9af1c7-1">
            <seg n="b33d2a1f">
              Herr talman! Självklart är det så. Cecilia Wigström säger att
              det har varit uppe i den amerikanska kongressen och i domstol
              och så. Javisst, men likväl står Guantánamo där. Det krävdes en
              ny president. Det krävdes att det politiska systemet ryckte in
              för att få en ändring till stånd.
            </seg>
            <seg n="d431d133">
              Det jag reagerar över är den ibland vanliga tendensen vi har
              i Sverige att klä oss i säck och aska. Vårt system är ingenting
              värt, det finns andra som har ett mycket bättre system och så
              vidare. Tänk på att vi är ett av de länder som internationellt
              sett har ett mycket högt valdeltagande. Vi är ett av de länder
              där korruption kanske allra mest sällan förekommer, om man tittar
              på internationella rankningslistor. Vi har en författningstradition,
              en förvaltningstradition, ett rättssystem med månghundraåriga
              anor som jag skulle vilja säga är ett av de mest utvecklade i
              världen när det gäller rättsväsendet.
            </seg>
            <seg n="c8ace2b7">
              Därför ska vi inte klä oss i säck och aska och racka ned på oss
              själva. Vi har i grund och botten ett ganska bra system som människor
              i allmänhet är nöjda med. De vill inte göra några stora och revolutionerande
              förändringar.
            </seg>
            <seg n="aa10f5f9">
              När Cecilia Wigström för diskussionen på det sätt hon gör är
              hon egentligen ute efter något annat. När hon säger att Sverige
              inte är någon rättsstat, eller att det finns andra system som
              är bättre, är hon egentligen ute efter att skjuta över makt från
              politikerna, från den här kammaren, från riksdagen, till domstolarna.
            </seg>
            <seg n="75aaee95">
              Precis så är det i det amerikanska systemet. Där har vi domstolar
              som kan fatta i grunden politiska beslut, vilket innebär att väljarna
              sedan inte kan ställa beslutsfattarna till svars. Men det innebär
              också att domstolarna i sig blir politiserade, för det blir viktigt
              vilka politiska åsikter olika domare har. Titta just på den amerikanska
              Högsta domstolen! Vi vill inte ha ett sådant system där man skjuter
              över mer och mer makt från de folkvalda politikerna till domstolarna.
              Där tror jag möjligen att vi skiljer oss åt.
            </seg>
          </u>
          <note n="f9dfd9b6">
            Anf. 135 CECILIA WIGSTRÖM i Göteborg (fp) replik:
          </note>
          <u who="morgan_johansson_c92f40" xml:id="i-b2830c048e9af1c7-1" n="a6a101b7" prev="i-45b469735d0fcfda-1">
            <seg n="8ac9c55e">
              Herr talman! Jag tycker att Morgan Johansson övertolkar det jag
              sade. Jag sade inte att rättsstaten Sverige inte fungerar. Jag
              klär inte Sverige i säck och aska, även om jag tillhör det parti
              som ändå påpekar och för fram till svenska medborgare att vi inte
              är det bästa landet på jorden. Socialdemokratin har hela tiden
              mer ägnat sig åt att försköna Sverige, på bekostnad av till exempel
              vårt deltagande i Europeiska unionen och liknande.
            </seg>
            <seg n="001fc526">
              Jag lyfte i mitt anförande fram att vi har en tradition av att
              inte respektera grundlagen. Nu har inte Morgan Johansson någon
              replikrätt, men det skulle vara intressant att veta om han inte
              tycker att det är lite anmärkningsvärt att vi har haft en tradition
              av att ha en grundlag i Sverige som antogs 1809 och i grunden
              inte förändrades förrän 1974, trots att vi under den tiden gjorde
              en massa förändringar och flyttade makten från kungen till riksdagen.
              Det var ett otroligt starkt maktskifte som inte blev ordentligt
              uttryckt i vår grundlag förrän 1974.
            </seg>
            <seg n="379f0496">
              Det är därför det är så viktigt att vi ytterligare förankrar
              den traditionen. Jag tror att vi ska ha en ödmjukhet i att bära
              med oss den historien. Därmed har vi inte samma tradition som
              i USA som har byggt upp sitt land kring detta och som ända sedan
              dess början på presidentinstallationerna har pratat om grundlagens
              värnande.
            </seg>
            <seg n="4e61057b">
              Varför är grundlagen viktig att värna? Jo, för att det finns
              en risk att folksuveränitetsprincipen går ut över de mänskliga
              rättigheterna, att man i demokratins namn i ett parlament stiftar
              lagar som inskränker invånares mänskliga rättigheter. Det är därför
              vi tycker att det är viktigt att värna de mänskliga rättigheterna
              och att en domstol också kan övervaka det i fall lagar stiftas
              som i grunden är motstridiga till grundlagen.
            </seg>
            <seg n="1383004f">
              Nu tycker jag att Grundlagsutredningen tar ett bra steg i den
              här riktningen.
            </seg>
          </u>
          <note type="speaker" n="756d8de8">
            Anf. 136 INGVAR SVENSSON (kd):
          </note>
          <u who="ingvar_svensson_4c39cd" xml:id="i-1a99173f3017f907-1" n="a091966b">
            <seg n="e897efa9">
              Herr talman! Morgan Johansson för ett intressant resonemang i
              början av sitt anförande, att demokratin är mycket större än författningsregleringen.
              Det är egentligen, höll jag på att säga, en livsstil. Jag har
              kanske tjatat om det många gånger i den här kammaren, men det
              är inte säkert att det här utskottet har hört det. Det är en intressant
              upplevelse som jag hade för 24 år sedan när jag besökte El Salvador.
              Det visade sig där att El Salvador under mycket lång tid hade
              haft en formellt sett mycket demokratisk konstitution, men den
              underliggande lagstiftningen var helt odemokratisk. Det handlar
              inte bara om författningsregleringar när det gäller demokrati.
            </seg>
            <seg n="dcabbfd2">
              Demokratin ska levas, och den måste ständigt också återerövras.
              Därför är det väldigt viktigt vilka värden och värderingar vi
              bär med oss för att vi ska hålla demokratin levande. Jag tycker
              att en av behållningarna från Märkesårets seminarium i torsdags
              var det Birgitta Dahl sade: När vi bygger ett samhälle, bygger
              en konstitution, har vi att utgå från människans okränkbarhet.
            </seg>
            <seg n="d16c7bc7">
              Det är något som även Alf Ross pekar på i sin klassiker Varför
              demokrati . I slutet funderar han omkring hur dessa värden uppstår
              och så vidare. Jag erinrade mig när jag satt här att jag satt
              med i Fri- och rättighetskommittén 19911995, tror jag att det
              var. Vi föreslog bland annat införlivande av Europakonventionen.
              Under den diskussionen vet jag att det var en ledamot som sade
              till mig att Europakonventionen är bara naturrättsligt tjafs.
              Då frågade jag vederbörande om han trodde på ett specifikt människovärde.
              Det gjorde han. Då frågade jag honom: Hur motiverar du det? Han
              var så pass klok att han förstod att han hade hamnat i en återvändsgränd
              så han svarade: Det är naturrättsligt tjafs.
            </seg>
            <seg n="5277873e">
              Just de här värdena finns det anledning att fundera på, hur vi
              håller dem levande och ständigt återerövrar dem för att kunna
              hålla demokratin levande.
            </seg>
            <seg n="3fd312bd">
              Vi har diskuterat en del hittills om Grundlagsutredningen, och
              jag skulle vilja säga att det är väldigt glädjande att vi har
              lyckats hitta ett samförstånd på ett antal punkter. Det finns,
              som Morgan säger, fortfarande åsiktsskillnader kvar, men vi visste
              inte till exempel i våras att alla hade ambitionen att komma överens.
              Om man vet det är också en erfarenhet från konstitutionsutskottet
              att alla har en ambition att komma överens går det att komma överens.
              Då får alla ge och ta.
            </seg>
            <seg n="6100c3e7">
              Det finns många intressanta frågeställningar. Vi kommer att återvända
              till dem om något år när regeringen har lagt fram sin proposition
              när det gäller grundlagsförändringarna. Jag tror att det är väldigt
              viktigt att man vårdar en överenskommelse så att man inte skapar
              nya skyttegravar i sammanhanget, därför ska jag inte kommentera
              så mycket av den debatt som har förts här.
            </seg>
            <seg n="68ceb9c1">
              Morgan Johansson drar dock upp statistik när det gäller enkätundersökningar
              om personvalet. Får jag citera skriftens ord: På deras frukt skall
              ni känna igen dem. När man tittar på det rent faktiska utfallet
              i riksdagsvalet är det inte så himla roligt eftersom det bara
              är 22 procent som personkryssar. De höga procenten i enkätundersökningen
              lever inte i praktiken. Det anser jag är ett mycket stort problem.
              Det är därför jag, för att över huvud taget kunna gå med på den
              här förändringen, fått in att man måste ha ett ökat informationskrav
              på Valmyndigheten. Det ska finnas information både på valsedeln
              och i den allmänna informationen.
            </seg>
          </u>
          <note type="speaker" n="4fd3886d">
            Anf. 137 MARIANNE BERG (v):
          </note>
          <u who="marianne_berg_93b5f2" xml:id="i-d8cc3ad73d682946-1" n="6d644da8" next="i-4c24989c23db2a34-1">
            <seg n="6c60554e">
              Herr talman! Jag kommer i mitt anförande i dag inte att ta upp
              vare sig personval, valdagar eller rösträttsålder. Jag kommer
              att fokusera på det särskilda yttrande som Vänsterpartiet har
              i betänkandet.
            </seg>
          </u>
          <note n="757b901b">
            I betänkandet som ligger på bordet har utskottet avstyrkt de
            flesta yrkanden, som det har sagts tidigare med hänvisning till
            Grundlagsutredningens arbete och till Ansvarskommitténs förslag.
            I utskottet justerades betänkandet den 2 december 2008, och två
            veckor därefter, närmare bestämt den 17 december, lades Grundlagsutredningens
            förslag fram.
          </note>
          <u who="marianne_berg_93b5f2" xml:id="i-4c24989c23db2a34-1" n="6d644da8" prev="i-d8cc3ad73d682946-1">
            <seg n="c4a70e3a">
              Nu kommer det att ta lång tid innan en proposition kommer. En
              stor remissrunda är på gång. Ärendet kommer för första gången
              upp i denna kammare i bästa fall kanske någon gång under senhösten.
            </seg>
            <seg n="e8cf5cdb">
              Vad gäller skyddet mot diskriminering föreslår utredningen att
              det utvidgas till att omfatta också sexuell läggning. Det tycker
              jag är kanon. Det är mycket glädjande. Men när det gäller Vänsterpartiets
              ändringsförslag eller riksdagens HBT-grupps ändringsförslag gällande
              könsidentitet saknas detta. Det kan jag tycka är sorgligt.
            </seg>
            <seg n="be1b2950">
              Den gemensamma motionen från HBT-gruppen i riksdagen har undertecknats
              av Folkpartiet, Miljöpartiet, Centerpartiet och Vänsterpartiet.
              Vi har inte i detta läge lyckats få gehör, vilket jag som jag
              sade tidigare tycker är sorgligt. Jag vet att strävan i denna
              typ av enormt stora utredningar är att komma fram till ett partiöverskridande
              förslag, det vill säga konsensus. Det har jag stor förståelse
              för. Men turligt nog har vi också någon tid på oss för att kunna
              förändra. Vänsterpartiet hoppas att i alla fall de partier som
              gemensamt har gått ut med motionen från HBT-gruppen får stöd i
              frågan att få en grundlag som även innefattar könsidentitet. Annars
              anser jag att det i detta avseende fortsatt blir en diskriminerande
              lag.
            </seg>
            <seg n="9c55bc2a">
              Varje dag, mina vänner, diskrimineras personer runt om i vårt
              land på grund av sin sexuella läggning. Så ser det ut. Vänsterpartiet
              kan inte på något vis acceptera detta. Alla människors lika värde
              är något vi alla måste stå bakom, inte bara i ord utan också i
              handling. För min del betyder det att om könsidentitet inte omfattas
              av våra lagar lämnar vi en jättestor grupp människor utanför.
              Vad var det då vi menade med alla människors lika värde? Min förhoppning
              är att vi nu alla ska inse att könsidentitet ska ingå i vår grundlag
              och att vi strävar efter att så också kommer att bli fallet. Vi
              har gott om tid, och jag tror att det är genomförbart.
            </seg>
          </u>
          <note n="065a87cc">
            Som jag sade, herr talman, vill jag ta upp det särskilda yttrandet
            från Vänsterpartiet. Det gäller yrkanden som Vänsterpartiet många
            gånger har lagt fram som ändringsförslag till grundlagen som innebär
            att könsidentitet ska inkluderas i 1 kap. 2 § regeringsformen
            och att könsidentitet också skrivs in i regeringsformens 2 kap.
            15 §.
          </note>
          <note n="fb4c6b3d">
            Överläggningen var härmed avslutad.
          </note>
          <note n="611d87f7">
            15 § Granskning av statsrådens tjänsteutövning och regeringsärendenas
            handläggning
          </note>
          <note n="d819e3f5">
            Föredrogs
          </note>
          <note type="speaker" n="a0a4b163">
            Anf. 138 BERIT ANDNOR (s):
          </note>
          <u who="berit_andnor_e7c6b5" xml:id="i-ac23a748f0ad27f8-0" n="0b4f3759">
            <seg n="71d0786a">
              Herr talman! Det här är kanske den mindre spektakulära delen
              av konstitutionsutskottets granskning. Den ska vi nu ge oss in
              i. Det gäller alltså den allmänna granskningen av regeringens,
              som man kanske kan uttrycka det, inre arbete.
            </seg>
            <seg n="38a9609c">
              Sköter man det administrativa? Finns det protokoll? Sker samråd
              i EU-frågor med riksdagen? Följer man riktlinjer och policybeslut
              i verksamheten? Det är den här typen av frågor som vi ställer
              oss i den här granskningen. Det kanske inte är så publikfriande,
              men inte desto mindre väldigt viktigt.
            </seg>
            <seg n="245f51cb">
              Det är också genom det här arbetet som vi får möjlighet till
              en kontinuitet i granskningen som kanske till en del saknas när
              vi gör de enskilda nedslagen i regeringens arbete, som när vi
              baserar arbetet på anmälningar från riksdagsledamöter.
            </seg>
            <seg n="0ba0b8b5">
              Vi kan till exempel följa hur antalet anställda i Regeringskansliet
              utvecklats under åren. Vi välkomnar från utskottet resultatinformationen
              att Regeringskansliets verksamhet har förbättrats, men vi understryker
              också vikten av en fortlöpande utveckling så att den också ger
              det mest relevanta underlaget för vår granskning. Vi kan konstatera
              att regeringsbesluten har minskat i antal, vilket ska ställas
              mot den kraftiga utökningen av Regeringskansliets tjänstemän som
              har skett under det senaste året och som också planeras.
            </seg>
            <seg n="468db288">
              Trots ett kraftigt anslagssparande på nära 1 miljard satsas i
              år ytterligare 1 miljard på utökning av antalet tjänstemän. Det
              är ingen som ifrågasätter dessa förstärkningar inför ordförandeskapet
              i Europeiska unionen, inte heller i kansliet för krishantering
              som har byggts upp, men den här planerade utökningen saknar proportioner.
            </seg>
            <seg n="bf397935">
              Vi socialdemokrater har motsatt oss denna satsning. Vi anser
              att pengar i jobbkrisens Sverige kan användas på ett mycket bättre
              sätt, till exempelvis investeringar i kompetensutveckling och
              utbildning.
            </seg>
            <seg n="6e74ac02">
              Herr talman! Många svenskar är engagerade i olika föreningsstyrelser
              runt om i landet. Många protokoll skrivs och justeras i dessa
              sammanhang. Där är det självklart att endast den som har närvarat
              vid ett sammanträde kan justera protokollet. Ett enigt konstitutionsutskott
              noterar det självklara att endast de statsråd som har varit närvarande
              vid regeringssammanträdet kan justera regeringsprotokoll.
            </seg>
            <seg n="32c86cc3">
              Ett mer bekymmersamt område för vår granskning gäller beredningstvånget.
              Regeringen ska enligt regeringsformen bereda alla sina ärenden.
              Det här kravet är dock inte särskilt detaljreglerat i formell
              mening utan lämnar ett utrymme för tolkningar. Genom åren har
              också många ärenden om beredningskravet anmälts till konstitutionsutskottet
              för granskning. Med dessa granskningsresultat har med tiden också
              en praxis byggts upp.
            </seg>
            <seg n="ee48c62a">
              Årets granskning av beredningskravet är ju ett första steg i
              en mer omfattande granskning av enskilda regeringsförslag som
              fortsätter nästa år. Jag tycker ändå att det finns anledning att
              säga, mot bakgrund av det som vi nu har på vårt bord, att det
              som har skett, och som vi tidigare har sett, under den nuvarande
              borgerliga regeringen är en mer extensiv tolkning av beredningskravet
              än vad tidigare praxis har tillåtit.
            </seg>
            <seg n="a6f88a22">
              När det gäller lagstiftning på skatteområdet ser den nya praxisen
              ut ungefär som följande. De fyra borgerliga partierna gör upp
              om hur de vill ha det. Överenskommelsen skickas sedan ut på remiss
              en vecka i stället för som brukligt är tre månader. Remissen går
              dessutom bara till ett begränsat antal mottagare än vad som är
              brukligt. Det säger sig självt att kvaliteten på lagförslagen
              blir lidande av detta. Viktiga synpunkter på men också förslag
              till förbättringar av den borgerliga uppgörelsen kan tappas bort
              på grund av den ordningen. Det finns egentligen inga sakskäl till
              varför regeringen gör så. Men det kan förklaras med att man bedömer
              att den interna uppgörelsen är så bräcklig att den inte bör utsättas
              för alltför mycket granskning innan den går till riksdagen för
              beslut.
            </seg>
            <seg n="973a1f40">
              Det är förvisso så att en koalitionsregering ska vårda sina överenskommelser,
              men detta får inte ske till priset av en försämrad kvalitet på
              de förslag som lämnas till riksdagen. Effekten blir att beslut
              fattas utan att konsekvenserna har kunnat förutses. Särskilt allvarligt
              är detta när det gäller beslut inom skatteområdet. Det är viktigt
              med en gedigen beredningsprocess, och det är naturligtvis oerhört
              allvarligt när detta inte fungerar på det sätt som är avsett.
            </seg>
            <seg n="fafc54ad">
              Jag tror att det vore en olycklig väg att gå att tro att det
              här kan lösas på ett bra sätt genom mer detaljreglering i lagstiftningen.
              Regeringen måste ha ett utrymme att regera på. Men det ställer
              också krav på att regeringen har sina prioriteringar klara för
              sig. Riksdagen har rätt att kräva ett fullgott underlag för de
              beslut som regeringen vill att den ska fatta. Det är där kravet
              måste stå över behovet av vårdandet av regeringspartiernas överenskommelse.
            </seg>
            <seg n="11a4fdeb">
              Herr talman! Sedan hösten 2006 har vi en ny ordning för hur regeringen
              ska informera och samråda med riksdagen i EU-frågor. Vi ägnar
              en stor del av betänkandet till att gå igenom hur detta sker.
              Även här kan vi konstatera att det finns en del ytterligare att
              göra för att det här ska fungera tillfredsställande. Det är bland
              annat svårigheter för regeringen att upprätthålla de tidsfrister
              som är satta för avlämnandet av skriftliga faktapromemorior till
              riksdagen. Vi kan ändå konstatera att informationen har förbättrats
              genom åren under de 15 år som vi har varit medlemmar i EU. Det
              ska naturligtvis bli speciellt intressant att nästa år få följa
              upp om informationen ytterligare har förbättrats efter att Sverige
              har varit ordförandeland i EU och Regeringskansliet kraftigt har
              byggts ut, som nu kommer att ske.
            </seg>
            <seg n="cfa564c0">
              Vi i utskottet välkomnar de planerade förbättringar av Regeringskansliet
              när det gäller hanteringen av allmänna handlingar som avser beredning
              och förhandling av enskilda EG-direktiv.
            </seg>
            <seg n="e9234706">
              Slutligen ska jag säga ett par ord om vår granskning av rutiner
              i Regeringskansliet i fråga om Riksrevisionens granskningar. Utskottet
              uttalar sig enigt om att det är angeläget att Riksrevisionen ges
              bästa möjliga förutsättningar att fullgöra sina granskningar.
              Riksrevisionens roll måste respekteras. Deras önskemål om tillgång
              till bland annat handlingar måste tillgodoses. Vi återkommer till
              frågan med anledning av det ännu inte avslutade ärendet som gäller
              utförsäljningen av Telia, och vi gör därför inte ytterligare uttalanden.
            </seg>
            <seg n="84e12723">
              Med det här, herr talman, yrkar jag bifall till den reservation
              som vi har i betänkandet.
            </seg>
          </u>
          <note n="37d6184e">
            I detta anförande instämde Phia Andersson (s).
          </note>
          <note type="speaker" n="c7332096">
            Anf. 139 MARIANNE BERG (v):
          </note>
          <u who="marianne_berg_93b5f2" xml:id="i-d8cc3ad73d682946-2" n="6d644da8" next="i-4c24989c23db2a34-2">
            <seg n="5ef3a572">
              Herr talman! Då har vi kommit till det sista betänkandet, KU10,
              Granskning av statsrådens tjänsteutövning och regeringsärendenas
              handläggning .
            </seg>
            <seg n="5d5f0c66">
              Herr talman! I detta betänkande, som kanske inte är någon kioskvältare,
              är utskottet enigt i sina ställningstaganden. Endast på en punkt
              skiljer det sig, nämligen granskningen. Ett lagförslag på skatteområdet,
              som har sin grund i en överenskommelse mellan regeringspartierna
              under budgetförhandlingarna, är föremål för en förkortad remissomgång.
              Remisstiden har varierat mellan sju och tio dagar, och antalet
              remissinstanser har varit begränsat. Det anser Vänsterpartiet
              inte är godtagbart.
            </seg>
            <seg n="884a6fc1">
              Det här är i och för sig ingen nyhet vad gäller högerregeringens
              nonchalans mot beredningskravet i regeringsformen. Det har vi
              varit med om många gånger tidigare. Regeringens agerande urholkar
              syftet med beredningskravet. Syftet är ju att ge regeringen så
              utomordentligt bra underlag som möjligt inför ett beslut. Det
              är också enormt viktigt ur ett demokratiskt perspektiv liksom
              ur ett rättssäkerhetsperspektiv.
            </seg>
            <seg n="80052184">
              Vänsterpartiet anser inte att det är tillräckligt med den remisstid
              som jag nämnde tidigare på sjutio dagar. Vi anser inte heller
              att det är okej att antalet remissinstanser har begränsats. Syftet
              med beredningskravet har inte uppfyllts. Ett så kallat förenklat
              remissförfarande kan göras vid hastigt uppkomna situationer. Det
              har vi varit med om under hösten. Men detta ärende kan definitivt
              inte tolkas som en hastigt uppkommen situation. Det gäller faktiskt
              skatteområdet.
            </seg>
            <seg n="dc01ccca">
              Herr talman! Utskottet har också granskat Regeringskansliets
              utveckling, rutiner i Regeringskansliet i fråga om Riksrevisionens
              granskningar och regeringens avlämnande av propositioner till
              riksdagen. Jag väljer här kort att beröra det sistnämnda, det
              vill säga regeringens avlämnande av propositioner till riksdagen.
            </seg>
          </u>
          <note n="1335554c">
            Enligt riksdagsordningen 3 kap. 5 § bör regeringen lämna propositioner
            på sådana tider att en anhopning av arbete hos riksdagen om möjligt
            undviks, och regeringen ska samråda med talmannen om detta.
          </note>
          <u who="marianne_berg_93b5f2" xml:id="i-4c24989c23db2a34-2" n="6d644da8" prev="i-d8cc3ad73d682946-2">
            <seg n="ce920474">
              Det är inget nytt att den nuvarande regeringen, likväl som den
              tidigare, inte på ett tillfredsställande sätt kunnat planera propositionsavlämnandet
              så att anhopning inte förekommer. I denna granskning, som gäller
              riksmötet 2007/08, har det åter visat sig att en mängd propositioner
              har hopat sig vid och inför stoppdagen. Det finns naturligtvis
              fall där regeringen inte kan styra över propositionsavlämnandet,
              men oavsett det behövs det en bättre planering. Det har utskottet
              också tagit upp i sitt ställningstagande.
            </seg>
            <seg n="cc45d43a">
              Jag hoppas att vi nu och framöver ska se en klar förbättring.
              Det underlättar arbetsbördan väsentligt för oss alla. Men mest
              underlättar det för de mindre partierna i riksdagen. När anhopningarna
              sker är det en enorm skillnad att vara 22 ledamöter, 97 eller
              130. Det säger sig självt, men jag vill gärna påpeka det här och
              nu.
            </seg>
          </u>
          <note n="8ff7d45d">
            Jag yrkar bifall till reservationen i betänkandet.
          </note>
          <note type="speaker" n="88812782">
            Anf. 140 MIKAEL JOHANSSON (mp):
          </note>
          <u who="mikael_johansson_ede7e6" xml:id="i-1f39a4e89ed69ae5-3" n="f9260f18">
            <seg n="45376447">
              Herr talman! Marianne Berg nämnde att det här betänkandet knappast
              är en kioskvältare. Det går väl knappast att benämna det så om
              man ser till hur konstitutionsutskottet har namngett det: Granskning
              av statsrådens tjänsteutövning och regeringsärendenas handläggning
              . Men en sak vill jag nog påstå: Det är en väldigt vacker färg.
            </seg>
            <seg n="2ebdf3cc">
              För tids vinnande, herr talman, tänkte jag inte upprepa den utmärkta
              argumentering som ordföranden Berit Andnor hade, utan jag vill
              instämma i den till 99 procent och bara yrka bifall till reservationen,
              liksom tidigare talare har gjort.
            </seg>
          </u>
          <note type="speaker" n="447ae4b2">
            Anf. 141 MARGARETA CEDERFELT (m):
          </note>
          <u who="unknown" xml:id="i-dddbd305a39b14dd-0" n="98eda1ab"/>
          <note n="1120b436">
            Herr talman! Jag börjar med att yrka bifall till förslagen i
            konstitutionsutskottets betänkande.
          </note>
          <u who="unknown" xml:id="i-42fc304d44602868-0" n="98eda1ab">
            <seg n="cefb79d6">
              Som tidigare talare har sagt handlar det här betänkandet om en
              granskning av statsrådens tjänsteutövning och regeringens handläggning.
              I det stora hela är det ett enigt konstitutionsutskott som står
              bakom betänkandet. Det föreligger också en reservation.
            </seg>
            <seg n="8f5397c9">
              Den granskning av regeringen som vi gör i konstitutionsutskottet
              är delad i två delar. Det vi håller på med nu är höstgranskningen,
              och snart inleder vi vårgranskningen, som ju handlar om en granskning
              av statsråden och deras agerande.
            </seg>
            <seg n="282d6c59">
              Dagens betänkande omfattar åtta områden, och för den som inte
              sitter i utskottet men är intresserad av att läsa mer finns det
              gula betänkandet att läsa. Jag ska uppehålla mig vid några av
              de frågor som utskottet har granskat. Mina partikolleger i alliansen
              kommer att fokusera mer på andra områden.
            </seg>
            <seg n="2acc23d1">
              Den granskning som vi gör nu avser hösten 2007 och våren 2008.
              Sammanfattningsvis, herr talman, anser jag liksom övriga ledamöter
              i KU att det är angeläget att regeringen utför sitt arbete i enlighet
              med gällande lagstiftning och författningar, att arbetet vilar
              på saklig grund, att det är rättssäkert och att det ger möjlighet
              till uppföljning.
            </seg>
            <seg n="ac91a7b8">
              Därför är det också viktigt att riksdagens ledamöter, revisorer,
              journalister och allmänhet kan granska regeringens arbete och
              att man kan se vilka beslut som har fattats, hur återrapportering
              har skett och hur den ekonomiska rapporteringen har varit. Därför
              ser jag det som positivt att KU i stora delar har en samsyn. Men
              det är också viktigt att vi lyfter fram de frågor som vi tycker
              att regeringen ska förbättra och att vi gör det precis som vi
              har gjort tidigare år.
            </seg>
            <seg n="18990a77">
              Självklart ska det vara så också när det gäller alliansens regering,
              precis som tidigare regeringar, att närvaroprincipen gäller för
              att justera protokoll. Den fråga som jag har tagit upp rör ett
              protokoll, och jag är övertygad om att vad vi säger i konstitutionsutskottet
              kommer att beaktas av regeringen. Det är en erfarenhet vi har
              av såväl borgerliga som socialdemokratiska regeringar att det
              finns ett stort intresse av att ta till sig de synpunkter vi framför
              i konstitutionsutskottet.
            </seg>
            <seg n="4b3a6e07">
              Höstgranskningens olika delar är skilda, men de hänger också
              ihop. Det handlar om handläggningen av ärenden, och det handlar
              till viss del om statsrådens tjänsteutövning. Därför kan jag,
              som jag sade tidigare, se att det är positivt att det finns endast
              en reservation och att vi är eniga i utskottet. Det visar att
              vi har gjort bedömningar som i det stora hela är relativt lika.
            </seg>
            <seg n="5874c7ad">
              När det gäller propositionsavlämnandet säger ett enigt utskott
              att det är angeläget att regeringen lämnar realistiska bedömningar
              av när propositionerna kan avlämnas, detta just för att riksdagen
              ska ha möjlighet att ge propositionerna en korrekt hantering i
              utskotten.
            </seg>
            <seg n="711d76a1">
              Den gjorda granskningen visar att avlämnandet av propositioner
              och skrivelser riksdagsåret 2007/08 håller sig inom de tidsintervaller
              som tillämpats under åren. Den statistik jag har tagit del av
              rör åren 20002008.
            </seg>
            <seg n="1b8f821c">
              Tyvärr jag säger tyvärr, för det är väldigt tråkigt är det en
              ständigt återkommande fråga vid KU:s granskningar just att regeringarna
              har svårigheter att hålla sina tidsramar. Man kan å andra sidan
              vända på frågan och säga att just svårigheten för regeringarna
              att hålla de givna tidsramarna visar på den komplexitet som föreligger
              vid utarbetandet av propositioner. Men frågan är likafullt oerhört
              central för riksdagens arbete.
            </seg>
            <seg n="01669ee5">
              Att granska en verksamhet är en grannlaga uppgift. Den kan tyckas
              okomplicerad, men vid närmare beaktande innehåller en granskning
              åtskilliga parametrar där det kan råda olika uppfattningar om
              vissa.
            </seg>
            <seg n="9221ecd7">
              Jag vill betona att Riksrevisionen är oberoende och också har
              en självständighet när det gäller sin granskning.
            </seg>
            <seg n="80187535">
              Den fråga som framför allt berörs här gäller försäljningen av
              statens aktier i Telia Sonera. Jag kommer inte att gå in på Riksrevisionens
              utlåtande i det här sammanhanget eftersom, precis som utskottets
              ordförande har sagt, konstitutionsutskottet ska återkomma till
              ärendet i vårgranskningen. Här är det också angeläget att vi som
              konstitutionsutskott inte föregriper den granskning som vi precis
              har inlett utan att vi låter den ha sin gång och debatterar ärendet
              när det är dags.
            </seg>
            <seg n="d8a5208d">
              Det sista och tredje område jag avser att beröra i mitt anförande
              gäller beredningskravet. Betydelsen av regeringens beredning av
              ärenden kan inte nog understrykas. Beredningen är reglerad i 7
              kap. regeringsformen. Visst är regeringsformen i det här avseendet
              ganska knapphändigt utformad, men så ska det vara för att regeringen
              också ska ha handlingsutrymme och kunna anpassa sitt arbete utifrån
              ärendenas skiftande karaktär och komplexitet.
            </seg>
            <seg n="18a1dea2">
              Om vi nu går tillbaka till den granskning som konstitutionsutskottet
              har gjort kan vi se att det handlar om 24 olika ärendetyper. Precis
              som förväntat varierar beredningen för olika typer av ärenden.
              I den här granskningen har utskottet inte haft något att invända
              mot det som har framkommit. Ja, oppositionen har reserverat sig
              när det gäller den förkortade remissomgång som har förekommit
              i samband med budgetpropositionen.
            </seg>
            <seg n="512e2133">
              Jag anser, precis som majoriteten i utskottet, att det är angeläget
              att förslag inom skatteområdet är ordentligt belysta. Det är också
              uppfattningar som vi moderater tidigare har framfört när vi har
              granskat den dåvarande socialdemokratiska regeringen.
            </seg>
            <seg n="953a40cc">
              Jag tror också att det är viktigt att se att remissförfarandet
              kan utvecklas. Här knyter jag an till Grundlagsutredningen, som
              har tagit fasta på behovet av att utveckla just beredningsförfarandet
              på skatteområdet när det är en nytillträdd regering. Där har man
              valt att betona att flytta fram den allmänna valdagen från den
              tredje söndagen i september till den andra söndagen just för att
              den nytillträdda regeringen ska få mer tid för sitt budgetarbete.
            </seg>
            <seg n="155b48b3">
              Man kan hävda att detta inte har något med den nuvarande granskningen
              att göra, men det har det såtillvida att det handlar om budgeten,
              om tidsmarginalen för att bereda budgeten. Jag är övertygad om
              att det med den förändring som Grundlagsutredningen har föreslagit
              också finns möjligheter att detta kommer att ge effekter på det
              arbete som alla regeringar använder när det gäller att bereda
              sin budget.
            </seg>
            <seg n="68cda519">
              I ärlighetens namn: Jag kan inte riktigt förstå varför oppositionen
              har reserverat sig här. Låt mig gå tillbaka till de uppgifter
              som har samlats in. Remissförfarandet har, skulle jag vilja säga,
              inte varit så dåligt. Remisstiden för regeringens propositioner
              har varierat. Det finns en stor variation. Totalt handlar det
              om remisstider på mellan 28 och 216 dagar. Det är mycket.
            </seg>
            <seg n="434437e5">
              Om vi nu tittar på budgetförfarandet kan vi se att remissinstanserna
              i två av tre fall har uppgått till 31 respektive 35. I ett ärende
              har antalet remissinstanser varit begränsat till 4. Förfarandet
              har varit skriftligt, precis så som sägs. I det ärende där remisshanteringen
              var begränsad till fyra remittenter har det också förekommit kontakter
              genom tidigare upparbetade kontaktvägar, alltså sedan tidigare
              remissrundor.
            </seg>
            <seg n="a8abc638">
              Med detta kan jag inte se att det har varit begränsningar. Betänk
              att remissinstansernas antal har uppgått till 31 respektive 35.
              Är inte det rätt mycket? Det genomsnittliga antalet remittenter
              har varit 52, och med tanke på hur begränsat tidsförloppet är
              när det handlar om att bereda budgeten tycker jag att detta har
              varit fullgott.
            </seg>
            <seg n="95de5b92">
              Nu börja herr talman klubba och ge synpunkter på att jag ska
              sluta mitt anförande. Jag får återkomma om jag har ytterligare
              inlägg.
            </seg>
          </u>
          <note n="7b1fd62d">
            Ytterligare ett avsnitt i betänkandet handlar om Riksrevisionens
            granskningar. Riksrevisionen är en relativt ny myndighet. Den
            inrättades 2003 med uppgift att bland annat granska regeringens
            verksamhet. Riksrevisorerna beslutar enligt 12 kap. 7 § regeringsformen
            självständigt hur granskningen ska bedrivas och om slutsatserna
            av sin granskning.
          </note>
          <note type="speaker" n="f2d6bcdb">
            Anf. 142 BERIT ANDNOR (s) replik:
          </note>
          <u who="berit_andnor_e7c6b5" xml:id="i-ac23a748f0ad27f8-1" n="0b4f3759">
            <seg n="3fb0e47b">
              Herr talman! Vi ska återkomma till frågan om beredning: Detta
              är ju ett första steg i en mer omfattande granskning som utskottet
              gör där vi kommer att gå in i de enskilda ärendena. Jag ska inte
              föregripa den. Jag vill bara säga att frågan om brister i regeringens
              beredning av ärenden inte är någon ny sak, Margareta Cederfelt.
              Det vi pratar om här just nu handlar om att man från Regeringskansliet
              själv har uppgivit att just när det gäller skattefrågor, som är
              ett resultat av budgetförhandlingar och som har aviserats i budgetpropositionen,
              har man förkortat remisstiden till mellan sju och tio dagar, och
              man har begränsat antalet remissinstanser. Detta är inte vilka
              frågor som helst. Det är oerhört viktiga frågor med stora effekter
              både för enskilda, samhällsekonomin, företag och så vidare.
            </seg>
            <seg n="790a25af">
              Vår uppfattning är att det agerandet inte står i överensstämmelse
              med regeringsformen. Detta får bara tillgripas i undantagsfall.
              Att regeringen är en koalitionsregering är ju ingen förklaring.
              Den borgerliga majoriteten nöjer sig med att skriva att man vill
              framhålla vikten av god planering även i fråga om förslag på skatteområdet.
              Jag tycker inte att detta kan beskrivas som något annat än som
              att konstitutionsutskottets borgerliga majoritet har en bristande
              förmåga att fullgöra sitt granskande uppdrag när man på nytt visar
              denna flathet mot den borgerliga regeringen, i stället för att
              beakta de tidigare uttalanden som man kan läsa sig till på s.
              5960.
            </seg>
            <seg n="34ec96c8">
              Frågan till den borgerliga majoriteten är fortfarande: Ska inte
              regeringsformens beredningskrav och KU:s uttalande gälla oavsett
              regeringarnas sammansättning?
            </seg>
          </u>
          <note type="speaker" n="881b46de">
            Anf. 143 MARGARETA CEDERFELT (m) replik:
          </note>
          <u who="unknown" xml:id="i-e782aa96bf507dc0-1" n="98eda1ab">
            <seg n="9f1df496">
              Herr talman! Beredningskravet är oerhört angeläget. Men precis
              som Berit Andnor har framfört tidigare är det inte direkt angivet
              i grundlagen hur beredningen ska ske. Jag vill dock betona, precis
              som jag sade från talarstolen, att när det gäller skattefrågan
              och budgetfrågorna har det tillämpats ett beredningsförfarande.
              31 respektive 35 remissinstanser har uttalat sig vid två tillfällen.
              Vid ett tredje tillfälle, då det handlade om sådant som var av
              mer teknisk karaktär, var antalet remissinstanser begränsat till
              4, och det skedde kontinuerliga kontakter.
            </seg>
            <seg n="6fc71b2e">
              Låt oss gå tillbaka till detta med 31 respektive 35. Det kan
              väl ändå inte betraktas som ett fåtal? Jag ser detta som omfattande
              remissinstanser. Jag vill betona att vi från majoriteten har påtalat
              behovet av en omfattande beredning gentemot tidigare regeringar.
              Vi säger det nu också. Men utifrån de sifferuppgifter som finns
              i utskottets betänkande och de svar som konstitutionsutskottet
              har inhämtat är jag inte beredd att dela Berit Andnors uppfattning.
            </seg>
          </u>
          <note type="speaker" n="3d234c28">
            Anf. 144 BERIT ANDNOR (s) replik:
          </note>
          <u who="berit_andnor_e7c6b5" xml:id="i-ac23a748f0ad27f8-2" n="0b4f3759">
            <seg n="39e7ff37">
              Herr talman! Jag är inte förvånad över att Margareta Cederfelt
              inte delar oppositionens uppfattning i denna fråga. När det gäller
              beredningen av ärenden rent allmänt vilket vi kommer tillbaka
              till under våren och också har diskuterat tidigare i denna kammare
              finns det väldigt mycket synpunkter som gäller bristande beredning.
            </seg>
            <seg n="e8e97de3">
              Det är väldigt allvarligt. Just när det gäller denna specifika
              fråga, remisstiden och begränsningen av antalet remissinstanser,
              nöjer sig den borgerliga majoriteten i utskottet med att säga,
              och jag upprepar det: Vi vill framhålla vikten av god planering
              även i fråga om förslag på skatteområdet.
            </seg>
            <seg n="1d8baff2">
              Det är det ni säger. Det är ingenting annat, Margareta Cederfelt,
              än en ganska stor flathet som här redovisas. Jag vill hänvisa
              till vad konstitutionsutskottet tidigare uttalat i samband med
              att granskningar har genomförts av beredningen av ärenden. Det
              är att läsa innantill. Det står mycket tydligt att just när det
              gäller skatteärenden är det oerhört viktigt att man i många fall
              använder sig av en lagrådsremiss. Det är vad utskottet uttalat.
            </seg>
            <seg n="9a62880c">
              Min fråga till Margareta Cederfelt kvarstår: Är måttstocken olika
              för en socialdemokratisk regering och för en borgerlig regering?
              Finns det andra krav att ställa när det gäller en socialdemokratisk
              regering än vad det gör när det gäller en borgerlig regering?
              Det som vi i oppositionen reagerade mot under förra årets granskning
              var att den borgerliga majoriteten ju har så olika måttstock.
              Just i det här fallet tycker jag, Margareta Cederfelt, att den
              borgerliga majoriteten borde ha kunnat vara tydligare och ansluta
              sig till den slutsats som vi har kommit till i oppositionen.
            </seg>
          </u>
          <note type="speaker" n="bd55c2e4">
            Anf. 145 MARGARETA CEDERFELT (m) replik:
          </note>
          <u who="unknown" xml:id="i-e782aa96bf507dc0-2" n="98eda1ab">
            <seg n="3b91ee75">
              Herr talman! Att läsa innantill jag skulle vilja rikta denna
              uppmaning också till Berit Andnor. Jag nämnde här tidigare och
              jag upprepar: 31 respektive 35 remissinstanser. Kan detta betraktas
              som lite? Anser Berit Andnor att detta antal är ett begränsat
              antal remittenter?
            </seg>
            <seg n="3c061901">
              Jag nämnde också tidigare att medianen är 52 remissinstanser.
              Kan detta betraktas som lite? Jag kan inte se det. Vilka typer
              av organisationer återfinns bland remittenter? Ja, det handlar
              om myndigheter, universitet, olika företag, organisationer, föreningar
              och personer med specialkunskaper. Det är viktigt med ett beredningskrav,
              och det är någonting som vi eftersträvar inom alliansen.
            </seg>
          </u>
          <note type="speaker" n="3db19538">
            Anf. 146 ANNIE JOHANSSON (c):
          </note>
          <u who="annie_johansson_9b42fa" xml:id="i-fb6e3e248c70f0b9-3" n="b74fab88">
            <seg n="5d243a36">
              Herr talman! En av konstitutionsutskottets viktigaste uppgifter
              är att kontrollera och granska regeringen och regeringsärenden.
              Den granskningen är indelad i den allmänna granskningen, som vi
              av tradition gör på hösten, och den särskilda granskningen, som
              är den medialt intressanta och den mest kända och som görs på
              våren, med tillhörande offentliga utfrågningar, av statsrådens
              tjänsteutövning och dess förenlighet med grundlagarna.
            </seg>
            <seg n="d2cc80e5">
              Även om KU10, som i dag debatteras, är omfattande är det förmodligen
              ingen kioskvältare ens för de mest inbitna. Däremot är KU:s granskning
              inom just detta område oerhört värdefull för det interna arbetet
              i Regeringskansliet och är ofta en god vägledning för de tjänstemän
              som berörs.
            </seg>
            <seg n="e3fde4b0">
              I detta betänkande är vi också i väsentlig grad överens. Mitt
              anförande blir därför i vissa delar en upprepning av vad samtliga
              de tidigare talarna har sagt. Anledningen till att jag ändå väljer
              att gå upp är att den allmänna granskningen är en av våra kärnuppgifter,
              och jag vill också visa att även om det inte är någon kö till
              tryckeriet är det i alla fall en lång kö till talarstolen.
            </seg>
            <seg n="5e47e852">
              Denna granskning meddelas nu, som sig bör, riksdagen, och jag
              ställer mig bakom de slutsatser som majoriteten i konstitutionsutskottet
              nu lägger fram.
            </seg>
            <seg n="26d24d43">
              När vi analyserar granskningen som rör regeringens sammansättning
              och regeringsarbetets organisation välkomnar utskottet den öppenhet
              som regeringens redovisning av detta bidrar till. Samtidigt understryker
              vi att det är viktigt att utvärdera så att man använder relevanta
              nycklar. Vi ser också i år en ökning av politiskt tillsatta tjänstemän.
              Konstitutionsutskottet ser behovet i och med EU-ordförandeskapet
              men markerar också att det inte förväntas vara en ökning som varar
              över tid.
            </seg>
            <seg n="5b02edf2">
              Herr talman! För att inte riksdagens ledamöter och tjänstemän
              ska gå på knäna i april varje år, framför allt på grund av oppositionens
              svar på regeringens propositioner, är det viktigt att den propositionsförteckning
              som regeringen ger ut varje riksmöte följs för att undvika den
              anhopning som annars uppstår. Förutsebarhet är viktig för en så
              jämn arbetsbelastning som möjligt. Det är också viktigt ur ett
              konstitutionellt perspektiv. Propositionerna förtjänar en grundlig
              behandling i riksdagsarbetet.
            </seg>
            <seg n="af4ed397">
              Propositionsförteckningarna är här centrala. Våren 2006 hade
              KU en granskning på samma tema. I den svarspromemoria som då inkom
              framhölls just svårigheten att undvika viss anhopning vid stoppdagen.
              En av dem är att riksdagen främst behandlar propositioner under
              våren, att det är snäva tidsramar för propositioner som avser
              genomförande av EU-direktiv och att avlämnandetidpunkten är svår
              att justera samt att ställningstaganden i olika skattefrågor i
              budgetpropositionen medför att utrymmet för den efterföljande
              beredningsprocessen fram till konkreta lagstiftningsförslag är
              begränsat. Därför är det svårt att tidigarelägga dessa. En senareläggning
              skulle också innebära en avsevärd fördröjning av ikraftträdandet.
            </seg>
            <seg n="14ef5316">
              Utöver dessa faktorer framhöll före detta statsminister Göran
              Persson att det parlamentariska system som vi har gör det möjligt
              att förankra förslag i utskottsgrupper, och då måste det förankringsarbetet
              ligga i februari och mars.
            </seg>
            <seg n="9ed6a4c4">
              Herr talman! Konstitutionsutskottet vidhöll 2006 sina tidigare
              ställningstaganden och anmärkte på att de åtgärder som regeringen
              vidtagit för att undvika en anhopning inte varit verkningsfulla.
              Det ställningstagandet gäller även för denna aktuella granskning.
              Utskottet förutsätter att regeringen beaktar alla möjligheter
              att lämna propositionerna i enlighet med förteckningen så att
              anhopning undviks.
            </seg>
            <seg n="105c6355">
              Utöver den särskilda granskningen av statsrådens tjänsteutövning
              är det vanligt att många granskningsanmälningar rör just beredningen
              av olika ärenden och om regeringsformens 7:2 uppfylls. Regeringen
              ska innan den fattar beslut i ett ärende ha inhämtat behövliga
              yttranden och upplysningar från myndigheter, organisationer och
              andra aktörer.
            </seg>
            <seg n="84651ee4">
              Konstitutionsutskottet har valt att titta på beredningskravet
              nu även i den allmänna granskningen i två steg, varav detta är
              det första. I detta betänkande har vi tittat på hur beredningskravet
              fullgörs för en rad olika ärendetyper, närmare bestämt 24 stycken.
              Utskottet har också i detta betänkande gjort en sammanställning
              av vad KU tidigare tyckt i beredningsfrågor för att försöka skapa
              en enhetlig praxis. Syftet med detta är att titta på flera olika
              ärendetyper och göra denna sammanställning för att ge en mer nyanserad
              och bredare bild av fullgörandet av beredningskravet.
            </seg>
            <seg n="2d22f8ea">
              Regeringsformens 7:2 gäller självklart i samtliga ärendetyper
              där regeringen fattar beslut. Det är av stor vikt att det är en
              ordentlig beredning och att upplysningar inhämtas. Dock är det
              viktigt att framhålla att detta krav inte är absolut. Man ska
              enbart inhämta behövliga upplysningar, och den bedömningen gör
              regeringen.
            </seg>
            <seg n="6c51ad24">
              Vi ser också att beredningen skiljer sig åt mellan olika ärendetyper,
              men det är naturligt eftersom man följer typernas olika särart.
              Utskottets majoritet framhåller dock att det är viktigt med god
              planering, framför allt vad gäller skatteområdet, där det under
              både föregående och nuvarande regering har varit en väldigt kort
              beredningstid.
            </seg>
            <seg n="10b1a320">
              Om just detta har oppositionen skrivit en reservation, trots
              att även majoriteten påtalat vikten av att just på skatteområdet
              tänka på beredningskravet och att undvika en förkortad remissomgång
              och trots att det var just den förra regeringen som påtalade problematiken
              kring skatteområdet vid förra granskningen 2006. Det jag kan konstatera
              är att det inte skiljer sig åt i ställningstagandena konstitutionellt
              sett utan i avseende på hur man motiverar bedömningen.
            </seg>
          </u>
          <note type="speaker" n="88c54749">
            Anf. 147 INGVAR SVENSSON (kd):
          </note>
          <u who="ingvar_svensson_4c39cd" xml:id="i-1a99173f3017f907-2" n="a091966b">
            <seg n="40e6ccfa">
              Herr talman! Jag ska inte orda så mycket om det här eftersom
              klockan börjar bli mycket. Jag vill bara peka på ett par saker
              i betänkandet.
            </seg>
            <seg n="6dc36025">
              Det ena är att vi har granskat hur regeringen har hanterat EU-frågorna
              i förhållande friksdagen. Det är ett intressant område som kanske
              borde ge anledning för riksdagen som sådan att börja fundera på
              frågan. Vi gör ingen utvärdering av hur riksdagen fungerar i sammanhanget,
              utan det är regeringen vi fokuserar på. Men den granskning som
              vi har gjort pekar på att det finns anledning att fundera vidare
              på hur processen går till i riksdagen och om man kanske borde
              göra en utvärdering av den reform som genomfördes efter valet
              2006 genom ett andra beslut.
            </seg>
            <seg n="8699b6fb">
              Sedan har vi det här med beredningskravet, och jag ska säga något
              om den diskussionen. Nu säger Berit Andnor att regeringen gör
              en extensiv tolkning av beredningskravet. I en replik sade hon
              att regeringens agerande inte är i överensstämmelse med regeringsformen.
              Då studsade jag lite och tittade genast i reservationen, och där
              står det inte så. Det står om syftet med regeringsformen, och
              där har vi en vidare tolkningsram. Berit Andnor säger också att
              regeringen måste ha ett utrymme.
            </seg>
            <seg n="0a3789cd">
              Regeringen har det formella ansvaret för beredningsprocessen.
              Och vi var överens för något år sedan, när vi tittade just på
              behövlighetskriteriet, om att det är regeringen som avgör behövligheten.
              Men KU har ett antal gånger kritiserat korta remisstider, och
              det finns ingen anledning att hålla inne med detta. Sju till tio
              dagar är inte bra.
            </seg>
            <seg n="ff89cbf9">
              Marianne Berg säger att det inte är godtagbart. Frågan är om
              det är ett korrekt uttryck att det inte är godtagbart. Det är
              inte önskvärt med korta remisstider. Hon säger också att det inte
              är någon nyhet vad gäller högerregeringar, som hon uttryckte det.
              Men jag skulle vilja säga att det inte är någon nyhet alls, oavsett
              regering.
            </seg>
            <seg n="fad9921f">
              Berit Andnor talar också om detta med olika måttstockar. Jag
              tycker att det var intressant, för det var en tanke som slog mig
              för några dagar sedan. Jag har här i min hand en motion från 2002/03
              av Britt Bohlin med flera som är undertecknad av representanter
              för Socialdemokraterna, Vänsterpartiet och Miljöpartiet. Den innehöll
              diverse förslag, för det var en uppföljning och förändring av
              budgetpropositionen. Den innebar skattehöjningar med 9 miljarder
              kronor. Hur lång var beredningstiden för de 9 miljarderna? Herr
              talman, den var noll dagar.
            </seg>
          </u>
          <note type="speaker" n="9ee4faee">
            Anf. 148 BERIT ANDNOR (s) replik:
          </note>
          <u who="berit_andnor_e7c6b5" xml:id="i-ac23a748f0ad27f8-3" n="0b4f3759">
            <seg n="53775da9">
              Herr talman! Ja, vi är helt överens, Ingvar Svensson, om att
              det finns möjlighet att tolka de här reglerna och att det också
              är regeringen som har möjlighet att göra det. Jag var väldigt
              tydlig med det. Jag är inte ute efter att vi exakt ska reglera
              detta.
            </seg>
            <seg n="26996623">
              Däremot när det gäller det som står i regeringsformen, den praxis
              som har utvecklats och som konstitutionsutskottet har varit med
              och skapat genom uttalanden har meningen varit, vad jag har läst
              mig till i alla fall, att beredningsarbetet ska vara omfattande.
              Det innebär också att ett förenklat remissförfarande endast bör
              tillgripas i undantagsfall, till exempel i en hastigt uppkommen
              situation där det krävs ett snabbt agerande av regeringen. Om
              detta är vi helt överens. Men det är ju inte det som det är frågan
              om här, utan det är skatteärenden som har aviserats i budgetpropositionen
              och som präglas av att vi har en regering som är en koalitionsregering.
              Det är min poäng. Det är budgetförhandlingarna som uppenbarligen
              pågår som innebär att det drar ut på tiden. Det i sin tur innebär
              att det traditionella remissförfarandet inte kan genomföras. Det
              innebär att beslutsunderlaget som vi får till oss här i riksdagen
              inte har tillräcklig kvalitet. Det innebär i sin tur att de beslut
              som fattas i denna riksdag kanske måste rivas upp, eftersom det
              slarvas och hafsas över just i beredningsdelen. Det här är ju
              viktiga frågor. Det rör skattefrågor, det rör enskilda personer,
              det rör hela samhällsekonomin, det rör företag.
            </seg>
            <seg n="0f15e8fd">
              Det kan inte vara godtagbart, Ingvar Svensson, med en remisstid
              på sju till tio dagar. Jag tyckte nästan att Ingvar Svensson sade
              det. Ska inte Ingvar Svensson bestämma sig nu och ansluta sig
              till den reservation som vi från oppositionen har?
            </seg>
          </u>
          <note type="speaker" n="5a977717">
            Anf. 149 INGVAR SVENSSON (kd) replik:
          </note>
          <u who="ingvar_svensson_4c39cd" xml:id="i-1a99173f3017f907-3" n="a091966b">
            <seg n="baa044b2">
              Herr talman! Det är en intressant diskussion om ordet godtagbart.
              Berit Andnor sade i en tidigare replik att hanteringen inte är
              i överensstämmelse med regeringsformen, vilket antydde att det
              skulle vara fråga om ett lagbrott. Men så står det inte i reservationen.
              Om det inte är godtagbart är det samma sak som att det inte är
              acceptabelt utifrån regeringsformens lydelse? Så långt kan man
              ju inte gå i det här sammanhanget. Jag sade att det inte är önskvärt
              utifrån regeringsformens krav på remissförfarande att det är så
              korta remisstider, och KU har ett antal gånger påpekat detta.
            </seg>
            <seg n="52d69557">
              Som jag sade i mitt inlägg är problemet med korta remisstider
              ingen som helst nyhet. Det gäller oavsett regering. Det vet förmodligen
              Berit Andnor av rent praktiska erfarenheter.
            </seg>
          </u>
          <note type="speaker" n="4b817abb">
            Anf. 150 BERIT ANDNOR (s) replik:
          </note>
          <u who="berit_andnor_e7c6b5" xml:id="i-ac23a748f0ad27f8-4" n="0b4f3759">
            <seg n="5c4eac4e">
              Herr talman! Vad säger egentligen Ingvar Svensson? Vilken fot
              ska Ingvar Svensson stå på egentligen? Han säger att det inte
              är önskvärt. Jag tycker, som vi skriver i oppositionen, att det
              inte är godtagbart eller i överensstämmelse med syftet med beredningskravet
              i regeringsformen.
            </seg>
            <seg n="ead23dd2">
              Syftet med att ha ett remissförfarande är att man ska skaffa
              sig ett så bra underlag som möjligt. Själva anledningen till att
              remisstiden blir så kort är att man har för långdragna budgetförhandlingar
              inom koalitionsregeringen. Det är effekterna av att vi har en
              koalitionsregering som uppenbarligen har svårt att komma fram
              till beslut. Det är det som det handlar om.
            </seg>
            <seg n="c3918be3">
              Tycker Ingvar Svensson att det är ett skäl som konstitutionsutskottet
              ska acceptera att man har svårt att komma överens om hur skattelagstiftningen
              ska se ut inom den borgerliga regeringen? Ska jag tolka Ingvar
              Svensson så? Ja, men då är det nog godtagbart med sju till dagar
              och att man begränsar remissinstanserna. Ska jag tolka Ingvar
              Svensson på det sättet? Det kan väl knappast vara på det sättet?
            </seg>
            <seg n="1438de2f">
              Det är där min lilla kommentar kommer in om skillnaden i måttstock
              från Ingvar Svenssons sida och den borgerliga majoriteten i övrigt.
              Vad är det egentligen som gäller? Beror det på vilken regering
              som sitter vid makten för tillfället? Eller bör det inte vara
              så, Ingvar Svensson, att det som konstitutionsutskottet uttalar
              ska gälla oavsett hur sammansättningen i regeringen ser ut?
            </seg>
          </u>
          <note type="speaker" n="32e5d03d">
            Anf. 151 INGVAR SVENSSON (kd) replik:
          </note>
          <u who="ingvar_svensson_4c39cd" xml:id="i-1a99173f3017f907-4" n="a091966b">
            <seg n="fed468b3">
              Herr talman! På den sista punkten vill jag hålla med dig, Berit
              Andnor, men annars behöver jag kanske inte göra det.
            </seg>
            <seg n="23fc8ded">
              Hon undrade vilken fot jag står på. Ja, det är inte vänsterfoten,
              men det är heller inte högerfoten. Jag står med båda fötterna
              på jorden i den här frågan.
            </seg>
            <seg n="e5c7c00d">
              Vi är faktiskt kritiska mot den korta remisstiden i majoritetsyttrandet.
              Och jag tycker egentligen inte att det fanns någon anledning över
              huvud taget att ha en reservation i det här sammanhanget. Problemet
              för den nuvarande regeringen och för alla tidigare regeringar
              att man är för dålig på att hantera de här sakerna.
            </seg>
            <seg n="ac4bea62">
              Berit Andnor pekade på att det nu finns en koalitionsregering
              och att det skulle vara särskilt problematiskt. Man kan väl säga
              att det inte var mindre problematiskt när det fanns en regering
              med samverkanspartier.
            </seg>
            <seg n="3faed29b">
              Det här är inte önskvärt. Man måste eftersträva att ha goda remisstider,
              och det är KU:s åsikt nu när det gäller den nuvarande regeringen
              och har varit när det gällt de tidigare regeringarna. Det finns
              inte olika måttstockar i majoritetens ställningstagande här. Däremot
              kan man möjligtvis fundera på om det finns i reservationen.
            </seg>
          </u>
          <note type="speaker" n="9f701e95">
            Anf. 152 KARL SIGFRID (m):
          </note>
          <u who="karl_sigfrid_dfd9b0" xml:id="i-b70e39aecf8900f5-0" n="ab5e48c1">
            <seg n="99e4c426">
              Herr talman! Undersökningar har visat att ungefär 80 procent
              av de beslut som fattas i den här kammaren och i andra nationella
              parlament runt om i Europa syftar till att anpassa lagen till
              EU:s regelverk. De beslut som fattas av Europaparlamentet och
              ministerrådet just nu kommer att resultera i nya svenska lagar
              om ett par år. Därför är den del av granskningen som rör information
              om EU:s beslutsprocesser av stor betydelse.
            </seg>
            <seg n="a5251570">
              Det är regeringen som ansvarar för att informera riksdagen om
              vad som sker i EU-parlamentet. Syftet med informationen är inte
              bara att riksdagsledamöter ska kunna följa EU:s processer utan
              också att diskussionerna ska komma medborgarna till del.
            </seg>
            <seg n="6dd34259">
              En utmaning i det avseendet är att EU:s beslutsprocesser framstår
              som ganska svårbegripliga, både för allmänheten och för de riksdagsledamöter
              som försöker följa ett direktiv eller rambeslut på vägen genom
              EU-maskineriet. Den som försöker sätta sig in i ett EU-ärende
              konfronteras med begrepp som A-punkter, B-punkter, falska B-punkter,
              utskottsrapportörer, skuggrapportörer, Corepermöten och så vidare.
            </seg>
            <seg n="8c2e57d7">
              Regeringen har tillsammans med riksdagen och partierna en skyldighet
              att så gott det går skapa en tydlig bild av allt detta. Partierna
              har dessutom en skyldighet att förtydliga sina positioner och
              att redovisa för väljarna hur de förvaltar sina mandat.
            </seg>
            <seg n="3168d503">
              För att den allmänna debatten ska bli meningsfull och kunna resultera
              i en mer genomtänkt svensk position måste regeringens information
              om EU-ärenden komma tidigt i processen, alltså innan man har fattat
              beslut och innan positionerna är låsta.
            </seg>
            <seg n="bfd97fd2">
              Om vi menar allvar med att medborgarna ska vara involverade i
              EU-samarbetet måste vi också lägga upp arbetet på ett sätt som
              gör att medborgarnas engagemang får konsekvenser för den förda
              politiken. Det är få människor som är intresserade av att engagera
              sig i processer om de är uppgjorda och avgjorda på förhand.
            </seg>
            <seg n="c73e032a">
              Enligt regeringsformen ska regeringen identifiera de frågor som
              kan vara av intresse för riksdagen. I de frågorna ska regeringen
              ge en fullständig bild av vilka ståndpunkter som den intar. Ståndpunkterna
              bör självklart beskrivas konkret och i stor detalj.
            </seg>
            <seg n="e780d120">
              Enligt nya riksdagsordningen ska riksdagens utskott själva välja
              ut frågor som man tycker är särskilt viktiga och begära information
              om dem. Men i och med att det är regeringen som kontrollerar informationen
              till riksdagen kan riksdagsutskotten lätt hamna i ett moment 22.
              Om de inte känner till regeringens förehavanden vet de inte heller
              vilken information de ska begära. I samma beroendetillstånd befinner
              sig allmänheten. Därför är det viktigt att regeringen tar sin
              informationsplikt på allvar.
            </seg>
            <seg n="667b47ea">
              Även en ståndpunkt som tidigare har förankrats i riksdagen kan
              behöva förankras igen innan den förs fram i EU-kretsen. Det gäller
              exempelvis om ståndpunkten förankrades för så länge sedan att
              det kan råda oklarheter om huruvida den fortfarande är aktuell
              eller om det sker annat som skapar osäkerhet om vad regeringens
              ståndpunkt är. Naturligtvis ska ståndpunkter inte bara redovisas
              på förhand utan också återrapporteras i efterhand.
            </seg>
            <seg n="f2f68424">
              Lika viktigt som att regeringen informerar andra om vad som sker
              och vad den gör är att den håller sig själv informerad, det vill
              säga att den tar sig tid att lyssna. Innan EU-beslut fattas ska
              därför remissinstanser få ge sin syn på politiska förslag, även
              i EU-sammanhang. Det är en förutsättning för att styrkor och svagheter
              i de svenska ståndpunkterna ska bli ordentligt belysta.
            </seg>
            <seg n="c3195b90">
              I samband med dramatiska händelser, till exempel terrorhandlingar,
              är det lätt hänt att politiker som ska visa sig handlingskraftiga
              agerar förhastat och ignorerar behovet av att granska lagstiftningens
              negativa sidoeffekter. Ofta kommer de negativa sidoeffekterna
              i form av en urholkad rätt till privatliv och beskuren yttrandefrihet.
              Det är i just de situationerna, när förtroendevalda har en tendens
              att agera irrationellt och driva igenom alltför långtgående lagstiftning,
              som beredningskravet verkligen behövs.
            </seg>
            <seg n="fdb14975">
              Med det instämmer jag i bifallsyrkandet till utskottets förslag.
            </seg>
          </u>
          <note n="fb4c6b3d">
            Överläggningen var härmed avslutad.
          </note>
          <note n="66118a6d">
            16 § Justitieombudsmännens ämbetsberättelse
          </note>
          <note n="d819e3f5">
            Föredrogs
          </note>
          <note type="speaker" n="af40e209">
            Anf. 153 BERIT ANDNOR (s):
          </note>
          <u who="berit_andnor_e7c6b5" xml:id="i-ac23a748f0ad27f8-5" n="0b4f3759">
            <seg n="c0eea05a">
              Herr talman! Här finns inga reservationer till betänkandet och
              inte heller några särskilda yttranden. Det innebär dock inte att
              detta betänkande inte skulle vara viktigt, för det är det. Det
              handlar om justitieombudsmännens ämbetsberättelse som är en viktig
              redogörelse. Utskottet har fått en mycket fin och ingående redogörelse
              från våra justitieombudsmän om verksamheten från den 1 juli 2007
              till den 30 juni 2008.
            </seg>
            <seg n="43361e53">
              Denna viktiga redogörelse hoppas vi att många tar till sig. Den
              säger nämligen mycket om hur tillståndet är i landet och om vad
              som händer. Det är en mycket intressant läsning som väcker många
              frågor och funderingar.
            </seg>
            <seg n="0194a452">
              Jag hoppas att vi gemensamt kan hjälpas åt att försöka skapa
              ett större intresse för denna ämbetsberättelse. Jag tror att till
              exempel socialförsäkringsutskottet skulle ha ganska stort intresse
              av att gå djupare in i ämbetsberättelsen och i vad den har att
              berätta. Det är stor dramatik som döljer sig bakom den mycket
              stora ökning av anmälningar som man har sett när det gäller Försäkringskassans
              verksamhet.
            </seg>
            <seg n="16787a12">
              Vore jag aktiv inom det området skulle jag nog börja fundera
              på vad det är som gör att människor far så illa att de vänder
              sig till Justitieombudsmannen med de anmälningar som man har gjort.
              Det är en oerhörd dramatik i detta.
            </seg>
            <seg n="9a203d02">
              Det var bara ett litet område. Det finns många fler områden att
              säga mycket mer om. Jag ska inte göra det. Jag vill bara på detta
              sätt understryka vikten av att de synpunkter och kunskaper som
              finns i ämbetsberättelsen tas till vara.
            </seg>
          </u>
          <note type="speaker" n="fe379838">
            Anf. 154 PER BILL (m):
          </note>
          <u who="per_bill_51abe7" xml:id="i-90d1dcf6715d408e-0" n="709de5d2">
            <seg n="6b98d3fd">
              Herr talman! Jag tror att det är tredje året i rad som jag går
              upp efter ordföranden. Jag brukar börja med att instämma i vad
              ordföranden har sagt i just detta ärende, så också denna gång.
            </seg>
            <seg n="cb49eecb">
              Vi har tyckt att det borde finnas ett sätt, precis som ordföranden
              sade, att öka intresset för denna tjocka och viktiga ämbetsberättelse.
              Jag var ett tag inne på att det kanske var en större hearing som
              skulle hållas i riksdagen i samband med överlämnandet, men det
              är en tanke som jag har släppt. I stället tror jag att det ligger
              mycket i att till exempel socialförsäkringsutskottet och några
              andra utskott som är tydligt berörda av de olika delarna i denna
              ämbetsberättelse tar ordentliga kontakter och ser till att de
              får dit justitieombudsmännen så att de mer i detalj kan redogöra
              inte för enskilda ärenden utan för de trender som faktiskt går
              att utläsa ur detta.
            </seg>
            <seg n="f0b11141">
              I och med detta tror jag att jag till nästa år kanske inte behöver
              gå upp och säga att vi i utskottet ska fundera på hur vi ska göra
              detta ännu bättre, utan möjligen kommer jag nästa år att gå upp
              och säga att de första stegen nu har tagits till bättre kontakter
              mellan de berörda utskotten och justitieombudsmännen i samband
              med överlämnandet av ämbetsberättelsen.
            </seg>
          </u>
          <note n="fb4c6b3d">
            Överläggningen var härmed avslutad.
          </note>
          <note n="23409621">
            17 § Anmälan om frågor för skriftliga svar
          </note>
          <note n="ce28db8d">
            Anmäldes att följande frågor för skriftliga svar framställts
          </note>
          <note n="447f0b17">
            den 20 januari
          </note>
          <note n="63e22b7a">
            Carina Hägg
          </note>
          <note n="63e22b7a">
            Carina Hägg
          </note>
          <note n="5594c654">
            Catharina Bråkenhielm
          </note>
          <note n="74adce04">
            Liselott Hagberg
          </note>
          <note n="4ccaaafa">
            Lars Mejern Larsson
          </note>
          <note n="22aa48ea">
            Christer Nylander
          </note>
          <note n="7e039690">
            Marie Engström
          </note>
          <note n="2b8a5b24">
            Désirée Pethrus Engström
          </note>
          <note n="45758c7e">
            Ameer Sachet
          </note>
          <note n="45758c7e">
            Ameer Sachet
          </note>
          <note n="30c3c9db">
            Birgitta Eriksson
          </note>
          <note n="30c3c9db">
            Birgitta Eriksson
          </note>
          <note n="30c3c9db">
            Birgitta Eriksson
          </note>
          <note n="8af3eaf9">
            Marie Weibull Kornias
          </note>
          <note n="240f136b">
            Frågorna redovisas i bilaga som fogats till riksdagens snabbprotokoll
            tisdagen den 27 januari.
          </note>
          <note n="4b144516">
            18 § Anmälan om skriftliga svar på frågor
          </note>
          <note n="de736b01">
            Anmäldes att skriftliga svar på följande frågor inkommit
          </note>
          <note n="c105994a">
            den 21 januari
          </note>
          <note n="6c445067">
            Marianne Berg
          </note>
          <note n="63e22b7a">
            Carina Hägg
          </note>
          <note n="63e22b7a">
            Carina Hägg
          </note>
          <note n="63e22b7a">
            Carina Hägg
          </note>
          <note n="63e22b7a">
            Carina Hägg
          </note>
          <note n="63e22b7a">
            Carina Hägg
          </note>
          <note n="4498365f">
            Helene Petersson
          </note>
          <note n="8af3eaf9">
            Marie Weibull Kornias
          </note>
          <note n="67792183">
            LiseLotte Olsson
          </note>
          <note n="10781a8e">
            Berit Andnor
          </note>
          <note n="8af3eaf9">
            Marie Weibull Kornias
          </note>
          <note n="7579598f">
            Egon Frid
          </note>
          <note n="e0b09b02">
            Lennart Sacrédeus
          </note>
          <note n="54fa49e6">
            Ronny Olander
          </note>
          <note n="7e039690">
            Marie Engström
          </note>
          <note n="4c0a9163">
            Désirée Liljevall
          </note>
          <note n="c68127b9">
            Lars-Ivar Ericson
          </note>
          <note n="8af3eaf9">
            Marie Weibull Kornias
          </note>
          <note n="d6c1be87">
            Britta Rådström
          </note>
          <note n="ee2b8381">
            Lars Wegendal
          </note>
          <note n="d1dec717">
            Krister Örnfjäder
          </note>
          <note n="d1dec717">
            Krister Örnfjäder
          </note>
          <note n="d1dec717">
            Krister Örnfjäder
          </note>
          <note n="d1ba6956">
            Hans Linde
          </note>
          <note n="7211d12e">
            Svaren redovisas i bilaga som fogats till riksdagens snabbprotokoll
            tisdagen den 27 januari.
          </note>
          <note n="60ae185f">
            19 § Kammaren åtskildes kl. 18.38.
          </note>
          <note n="203c7371">
            Förhandlingarna leddes
          </note>
          <note n="93acb5e7">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
