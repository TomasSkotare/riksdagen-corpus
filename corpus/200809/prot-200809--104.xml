<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--104</head>
          <docDate when="2008-04-22">2008-04-22</docDate>
        </div>
      </front>
      <body>
        <div>
          <note n="b4b3d449">
            ﻿
          </note>
          <note n="5fb5a025">
            Riksdagens protokoll
          </note>
          <note n="64842222">
            2008/09:104
          </note>
          <note type="date" n="0ab6bd20">
            Onsdagen den 22 april
          </note>
          <note n="ceda3cf2">
            Kl. 09:00 - 16:11
          </note>
          <note n="a6eb3733">
            1 § Justering av protokoll
          </note>
          <note n="b0ddb4e0">
            Justerades protokollet för den 16 april.
          </note>
          <note n="451f37a5">
            2 § Meddelande om svar på skriftliga frågor
          </note>
          <note n="a79d374f">
            Andre vice talmannen meddelade att skriftliga frågor som lämnats
            in under tiden fredagen den 24 april kl. 10.00torsdagen den 30
            april kl. 10.00 skulle besvaras senast torsdagen den 7 maj kl.
            12.00 .
          </note>
          <note n="c44fd2e5">
            3 § Anmälan om fördröjda svar på interpellationer
          </note>
          <note n="1a0f0116">
            Till riksdagen hade inkommit följande skrivelser:
          </note>
          <note n="4a6e87c1">
            Interpellation 2008/09:447
          </note>
          <note n="b293bd4b">
            Interpellation 2008/09:447 Försäljning av statliga bolag
          </note>
          <note n="c324c61f">
            Interpellationen kommer att besvaras fredagen den 15 maj 2009.
          </note>
          <note n="194c40b3">
            Skälet till dröjsmålet är nationella samt utrikes resor.
          </note>
          <note n="959bb599">
            Dag Ekman
          </note>
          <note n="955ba826">
            Interpellation 2008/09:452
          </note>
          <note n="e6955805">
            Interpellation 2008/09:452 Statens stöd till myggbekämpningen
            i området kring nedre Dalälven
          </note>
          <note n="9ceed2a5">
            Interpellationen kommer att besvaras måndagen den 11 maj 2009.
          </note>
          <note n="0a329eb3">
            Miljöministern har inte möjlighet att besvara interpellationen
            tidigare på grund av utrikes resor.
          </note>
          <note n="202f2700">
            Lena Ingvarsson
          </note>
          <note n="1ebe40d4">
            4 § Anmälan om inkommen faktapromemoria om förslag från Europeiska
            kommissionen
          </note>
          <note n="58864efc">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="a8769527">
            KOM(2009)114
          </note>
          <note n="ceee2213">
            5 § Förnyad bordläggning
          </note>
          <note n="32d57b45">
            Föredrogs och bordlades åter
          </note>
          <note n="a297c84c">
            6 § Beslut om ärenden som slutdebatterats den 16 april
          </note>
          <note n="f8a74878">
            Punkt 2
          </note>
          <note n="ed784227">
            Övriga punkter
          </note>
          <note n="f8a74878">
            Punkt 2
          </note>
          <note n="9feb67a6">
            Punkt 4
          </note>
          <note n="ed784227">
            Övriga punkter
          </note>
          <note n="b00001a2">
            7 § Beslut om ärende som slutdebatterats den 17 april
          </note>
          <note n="9feb67a6">
            Punkt 4
          </note>
          <note n="2569ad1c">
            Punkt 6
          </note>
          <note n="4d2d5aae">
            Punkt 10
          </note>
          <note n="25bb357b">
            Punkt 14
          </note>
          <note n="6028ffd6">
            Punkt 22
          </note>
          <note n="3bc153ac">
            Punkt 23
          </note>
          <note n="ed784227">
            Övriga punkter
          </note>
          <note n="8494d383">
            8 § Möjlighet till ytterligare skolgång för vissa elever i specialskolan
          </note>
          <note n="e352482e">
            Föredrogs
          </note>
          <note type="speaker" n="9bbb3156">
            Anf. 1 SOFIA LARSEN (c):
          </note>
          <u who="sofia_larsen_5545af" xml:id="i-21a8d0a1e85ee088-0" n="c0b8faf1">
            <seg n="4580f7d6">
              Fru talman! Att kunna vara delaktig och känna sig behövd är viktigt
              och av stor betydelse för att vi ska kunna vara tillfredsställda
              i våra liv, och vi tar ofta för givet att alla kan, vill och har
              möjligheten. Vi tar det också för givet att den grundstruktur
              som vi har i vårt samhälle passar alla och ser till att alla får
              de rättigheter och möjligheter som de ska.
            </seg>
            <seg n="a5e87cb9">
              Tyvärr är det ofta så att många sätter ett likhetstecken mellan
              likvärdighet och likadant, men det ska det absolut inte vara.
              Likvärdighet betyder för mig och för oss i allianspartierna att
              alla ska ges en ärlig chans utifrån sina egna förutsättningar
              och att man ska kunna vara delaktig och känna sig behövd utifrån
              sina egna förutsättningar, möjligheter och mål.
            </seg>
            <seg n="2e54980f">
              Det är en självklarhet att alla ska kunna vara delaktiga men
              också inkluderade i vårt samhälle, och det är väldigt viktigt,
              bara vi kommer ihåg att vägen till denna inkludering ser olika
              ut utifrån de behov vi har som enskilda människor. För eleverna
              i skolan ser behoven olika ut, oavsett om man är funktionshindrad
              eller ej. Vår uppgift är att se till att alla elever får dessa
              möjligheter. Det krävs också vissa utbildningsalternativ där man
              har en specialistkompetens och också specifika möjligheter.
            </seg>
            <seg n="6047b4b4">
              Det är grunden till att allianspartierna så tydligt har arbetat
              för en skola för alla och sedan vi hamnade i regeringsställning
              också sett till att återetablera specialskolorna Ekeskolan och
              Hällsboskolan. Vi har haft utgångspunkten att vi vill ha en modern
              och flexibel specialskola där alla kan vara med och utgå från
              den enskilde elevens förutsättningar.
            </seg>
            <seg n="745c428b">
              Det beslut som vi fattar i dag innebär att de elever som går
              i specialskola, som har en synskada och ytterligare funktionshinder,
              får möjlighet att fortsätta några år fram till dess att de blir
              21 år inom Ekeskolans ram. För vissa elever är specialskolan det
              absolut bästa alternativet. När man sedan kommer upp i gymnasieåldern
              fungerar det för flera av eleverna att flytta hem till sin kommun
              för att kunna gå i gymnasiet där inom ramen för gymnasiesärskolan.
              Men för alla elever passar inte det, och vi vill nu öppna möjligheten
              för de elever som så behöver att fortsätta inom Ekeskolans ram
              fram tills de är 21 år.
            </seg>
            <seg n="9e95759e">
              Jag tycker att det är väldigt glädjande att oppositionen följer
              detta och att vi nu kan hitta en samstämmighet efter flera års
              ganska hård diskussion och meningsskiljaktigheter. Jag välkomnar
              att Socialdemokraterna har ändrat sig på den här punkten.
            </seg>
            <seg n="667d7c3d">
              Regeringen har i och med detta förslag nu tagit ett ytterligare
              steg för att stärka valmöjligheterna, öka tryggheten och skapa
              bättre förutsättningar och pedagogiska delar för de multifunktionshindrade
              och handikappade barnen.
            </seg>
          </u>
          <note n="a70a68f2">
            Jag yrkar starkt bifall till förslaget i betänkandet i dess helhet.
          </note>
          <note n="09b81ead">
            Överläggningen var härmed avslutad.
          </note>
          <note n="98b47243">
            9 § Grundskolan
          </note>
          <note n="e352482e">
            Föredrogs
          </note>
          <note type="speaker" n="a7f64c6e">
            Anf. 2 MIKAEL DAMBERG (s):
          </note>
          <u who="mikael_damberg_22ef9e" xml:id="i-5d71153f022e4ee5-0" n="d7ca666e">
            <seg n="5586cfc5">
              Fru talman! Vi Socialdemokrater vill investera i kunskap. Vi
              är övertygade om att det är genom investeringar i kunskap som
              vi stärker vår konkurrenskraft och skapar fler jobb och växande
              företag. Vägen framåt in i kunskapssamhället stavas inte låga
              löner eller sämre arbetsvillkor.
            </seg>
            <seg n="db0c43e9">
              Vi som vill forma ett modernt och jämlikt land inser att vi då
              måste investera mer i barns och ungdomars uppväxtvillkor. Redan
              i förskolan måste alla barn ha goda möjligheter till utveckling
              och lärande. Vi vill stärka förskolans kunskapsuppdrag och ge
              alla barn en mer jämlik skolstart.
            </seg>
            <seg n="d17fc617">
              Skolans centrala uppgift är att ge varje barn gedigna kunskaper
              och lust att ständigt vilja lära mer. Det livslånga lärandet fortsätter
              sedan till gymnasium, högskola, vuxenutbildning och forskning.
              För oss är denna vision om det livslånga lärandet central. Vi
              vill ge alla människor den bästa starten men också chansen att
              starta om igen, växla spår och utvecklas även senare i livet.
            </seg>
            <seg n="d5b3e109">
              Jag är övertygad om att ett samhälle som tar vara på människors
              växtkraft utvecklas bättre än de samhällen som ransonerar utbildning
              och kunskap.
            </seg>
            <seg n="538796b4">
              Fru talman! Den ekonomiska krisen drabbar nu kommuner med full
              kraft. Minskade skatteintäkter hotar att drabba skolan och förskolan
              hårt de kommande åren. I detta läge diskuterar Sveriges riksdag
              grundskolebetänkandet men Sveriges skolminister, Jan Björklund,
              är inte här. Han prioriterar tydligen andra saker. Jag tycker
              det är märkligt. De vägval vi gör i dag kommer att avgöra hur
              krisen slår mot den svenska skolan de kommande åren.
            </seg>
            <seg n="00cacf71">
              Fru talman! Med detta sagt går jag tillbaka till den viktiga
              skolpolitiska diskussion vi har i dag.
            </seg>
            <seg n="f9dbc0e1">
              Den ekonomiska krisen har många förlorare. Särskilt utsatta är
              naturligtvis de hundratusentals människor som har förlorat eller
              kommer att förlora jobbet de närmaste åren. Det är en personlig
              tragedi, både ekonomiskt och socialt.
            </seg>
            <seg n="f23e7460">
              Det finns en mängd olika åsikter om vilka som är skyldiga till
              krisens uppkomst och utveckling och om hur krisen bäst kan bekämpas.
              Men en sak borde alla partier kunna vara överens om: Barnen har
              ingen skuld till den ekonomiska krisen. Därför borde vi alla kunna
              göra en prioritering och freda barnen från krisens verkningar.
            </seg>
            <seg n="4521f985">
              Men sanningen är att den växande arbetslösheten nu riskerar att
              växla över i en växande skolkris. Vi kan läsa om det i tidningar
              runt om i hela Sverige.
            </seg>
            <seg n="39a8a2a8">
              Konjunkturinstitutets senaste prognos visar att den växande arbetslösheten
              kommer att dramatiskt minska kommunernas skatteintäkter samtidigt
              som kostnaderna för försörjningsstöd skjuter i höjden. I detta
              läge har staten, menar vi socialdemokrater, en skyldighet att
              ingripa och stötta kommunerna som annars tvingas till stora besparingar
              i skolan.
            </seg>
            <seg n="7aaa71a3">
              Jag är uppriktigt förvånad över att regeringen i detta allvarliga
              läge inte är beredd att garantera kvaliteten i skolan. Sedan ett
              par år tillbaka ökar barngruppernas storlek redan i förskolan
              ett trendbrott sedan regeringen i förtid avskaffade det specialdestinerade
              statsbidraget samtidigt som många skolor redan i dag brottas med
              uppenbara ekonomiska problem och planerar att ytterligare minska
              antalet lärare.
            </seg>
            <seg n="4095597c">
              Att regeringen i detta läge förklarar att kommuner och landsting
              inte får en enda krona extra för år 2009 och tillskjuter ungefär
              hälften av det som KI krävt för att under de kommande åren undvika
              uppsägningar av 30 000 lärare, sjuksköterskor och socionomer och
              sedan kallar detta för en välfärdssatsning är, tycker jag, lite
              oseriöst.
            </seg>
            <seg n="808dba95">
              Vi socialdemokrater anser att alla politiker på både riks- och
              kommunnivå måste förbinda sig att försöka minimera jobbkrisens
              konsekvenser för barnen och ungdomarna.
            </seg>
            <seg n="daa1f2fa">
              Erfarenheterna från 90-talskrisen borde stämma till seriös eftertanke.
              Den viktigaste slutsatsen som vi drar är att vi måste försöka
              undvika att återigen hamna i en situation där det är barn och
              ungdomar i skolan som ska betala krisen. Priset för skolbesparingarna
              på 90-talet betalar vi ännu i dag i form av elever utan fullständiga
              betyg och en växande ungdomsarbetslöshet.
            </seg>
            <seg n="a1a24671">
              Jag vill redan nu passa på att fråga de borgerliga ledamöterna
              i utbildningsutskottet: Hur många tusen lärare räknar ni med att
              kommunerna kommer att tvingas säga upp under de kommande åren?
              Hur kommer det att påverka måluppfyllelsen i skolan och kvaliteten
              i undervisningen?
            </seg>
            <seg n="0b72a94f">
              Dagens betänkande innehåller naturligtvis mycket mer än bara
              frågan om resurser till skolan. Men jag vill passa på att yrka
              bifall till reservation 8 under punkt 12 i betänkandet.
            </seg>
            <seg n="3178f20a">
              Grundskolans viktigaste uppgift är att ge alla elever gedigna
              kunskaper och lust att ständigt vilja lära mer. För att lyckas
              med detta är, som vi i dag vet, insatser i förskolan och under
              de tidigare åren i skolan helt centrala.
            </seg>
            <seg n="f13ff10f">
              Läsa, skriva och räkna utgör på många sätt de grundläggande färdigheterna
              beträffande den övriga kunskapsinhämtningen i skolan. För att
              stärka elevernas utveckling inom dessa områden vill vi socialdemokrater
              satsa här.
            </seg>
            <seg n="10310f11">
              Jag vill här i dag speciellt lyfta fram den särskilda matematiksatsningen
              Räkna med mer! Vi vet att många små barn är intresserade av matematik.
              Fick storasyster fler godisbitar eller mer saft? Vem står först
              i kön till rutschkanan? Vad räcker två veckopengar egentligen
              till?
            </seg>
            <seg n="71918447">
              I tio- till tolvårsåldern händer dock något med elevernas intresse
              för matematik. Det har Matematikdelegationen visat. Många elever
              i den här åldern tycker att matematik börjar bli tråkigt. Antingen
              börjar den bli svår och tråkig, eller också börjar den bli lätt
              och tråkig. Detta är allvarligt, eftersom vi vet att matematikkunskaper
              hjälper oss människor att förstå sammanhang när det gäller såväl
              samhället som den egna privatekonomin.
            </seg>
            <seg n="825b6b73">
              Vårt förslag innebär att matematiken stärks i förskolan genom
              matematikverkstäder och utbildning för personalen och att individualiseringen
              i skolan ökar så att den elev som behöver särskilt stöd i större
              utsträckning får det. Den som upptäcker matematikens grunder ska
              inspireras att lära mer, och den som så behöver ska få större
              matematiska utmaningar och i snabbare takt kunna räkna på.
            </seg>
            <seg n="e6837cfd">
              De lärare som undervisar i matematik ska få särskilt stöd och
              redskapen bli bättre för arbetet, inkluderande kompetensutveckling.
              Lärarutbildningen i matematik bör också ses över, kursplanerna
              i matematik likaså.
            </seg>
            <seg n="ca5538c5">
              Vi vill bland annat ge en särskild stimulans till de gymnasieskolor
              som relativt sett fått flest elever att välja flest mattekurser
              och som fått flest studenter med godkända matematikresultat.
            </seg>
            <seg n="0aa42a8a">
              Vi vet att studerande med utländsk bakgrund är överrepresenterade
              bland dem som har svårigheter med matematiken. Mycket talar för
              att nyckeln till framgång ligger i språket, inte nödvändigtvis
              i att förstå matematiken.
            </seg>
            <seg n="1295f1a5">
              Fler personer med utländsk bakgrund borde stimuleras till att
              utbilda sig till lärare i matematik, eftersom matematiklärare
              med annat modersmål än svenska har större förutsättningar att
              förstå de flerspråkiga elevernas situation. Matematikdelegationen
              fastslog att matematikundervisning på elevens modersmål parallellt
              med undervisning på svenska visat sig vara framgångsrik.
            </seg>
            <seg n="99dd8c8d">
              Ämnesundervisning på modersmål sker i dag i mycket liten omfattning,
              på de flesta håll inte alls. Vi vill se över möjligheten att utöka
              här och har fler förslag i den riktningen för att stärka matematiken
              i grundskolan och även dessförinnan.
            </seg>
            <seg n="6ad04b7c">
              Svensk skola har mycket att vara stolt över, inte minst de många
              lärare och skolledare som med engagemang och erfarenhet gör det
              möjligt för våra barn och ungdomar att växa med kunskap och att
              utvecklas i skolan. Men skolan har också problem att lösa och
              utmaningar att anta.
            </seg>
            <seg n="b0de7c53">
              Lösningarna borde vi inte söka genom att försöka återskapa 50-talets
              skola. Framtidens utmaningar måste mötas med en modern skolpolitik,
              med en skolpolitik för kunskap, respekt och lust att lära som
              står i tydlig kontrast till den gamla tidens sorteringsskola.
            </seg>
            <seg n="527c6a88">
              För att en modern skola ska lyckas med sitt kunskapsuppdrag måste
              den fånga lusten att lära och utmana varje elev att vilja utvecklas
              maximalt efter sin förmåga. Så är det inte i dag.
            </seg>
            <seg n="91675a30">
              Alltför många elever får inte med sig nödvändiga kunskaper, och
              brister upptäcks ibland för sent. Elever som redan lärt sig grunderna
              måste utmanas och kunna känna glädje i fortsatt lärande. Elever
              bromsas i sitt lärande om det är stökigt i klassrummet eller otryggt
              i skolan. Problemen finns inte överallt, men de är verkliga för
              tillräckligt många barn och unga och för att vi måste ta frågan
              på största möjliga allvar.
            </seg>
            <seg n="ad8dccdd">
              Rätten till kunskap får aldrig bli en klassfråga där föräldrarnas
              bakgrund eller var du bor avgör dina livschanser. Målet för oss
              socialdemokrater är en jämlik skola där varje elev ges en möjlighet
              att växa och bli sedd. På senare år har vi tyvärr sett en växande
              skolsegregation som utmanar visionen om den likvärdiga skolan.
              Det nationella mål- och uppföljningssystemet för grundskolan behöver
              därför utvecklas.
            </seg>
            <seg n="cb920b04">
              Det krävs ett nationellt ansvar för både kunskapsuppföljning
              och resursfördelning. Ett program för kvalitetssäkring av den
              svenska skolan måste tas fram ett program som innehåller tydliga
              kvalitetsmått för alla skolor, system för uppföljning av elevernas
              kunskapsutveckling och även stödåtgärder så att alla skolor ges
              reella möjligheter att leva upp till kraven.
            </seg>
            <seg n="487602e2">
              För elever i behov av särskilt stöd måste det finnas mer stöd
              att tillgå. En del barn behöver extra undervisning. Men det kan
              också handla om andra lärare eller om mindre undervisningsgrupper
              i vissa ämnen eller vid vissa tillfällen.
            </seg>
            <seg n="d07460fe">
              För att höja kvaliteten i den svenska skolan måste lärarna sättas
              i främsta rummet. Alla lärare i den svenska skolan oavsett om
              de arbetar i en kommunal skola eller om de arbetar i en friskola
              ska vara välutbildade, kompetenta och behöriga.
            </seg>
            <seg n="4cd4dbf9">
              Lärarna måste bli medvetna om sina egna styrkor och svagheter,
              utveckla sina undervisningsmetoder och vara motiverade att kontinuerligt
              utveckla sina kunskaper. Varje skola måste bli en lärande organisation
              där kolleger lär av varandra och utbyter erfarenheter. Rektor
              och skolledning har det yttersta ansvaret för att skapa ett sådant
              lärande klimat och för att ge lärarna förutsättningar att utvecklas
              i sin yrkesroll.
            </seg>
            <seg n="4e71029a">
              Sedan våren 2008 har vi socialdemokrater sökt en blocköverskridande
              överenskommelse med regeringen om skolan. Ett barn som går i skolan
              i tolv år kan få uppleva fyra olika regeringar med helt olika
              skolpolitik alltså bara under sin skoltid! Detta är inte rimligt.
            </seg>
            <seg n="ce7a24ff">
              Lärare och elever borde ha rätt att få veta vad som gäller. Hittills
              har den moderatledda regeringen varit helt avvisande till att
              försöka skapa en långsiktig skolpolitik i Sverige. Det beklagar
              jag. Jag tror att vi har mycket att lära av Finland i detta avseende.
            </seg>
            <seg n="a2b7a223">
              Vi öppnade för en överenskommelse exempelvis om betygssystemet
              för att göra detta stabilt över tid. Tyvärr har vi en skolminister
              som verkar vara fixerad vid konfrontation och retorik. Men vår
              förhoppning är fortfarande att vi kan nå överenskommelser till
              exempel om gymnasieskolan, lärarutbildningen och skollagen. Under
              tiden som regeringspartierna förhandlar och taktiserar går vi
              vidare med våra konkreta förslag om hur vi kan utveckla och förbättra
              skolan för alla.
            </seg>
            <seg n="75d0656e">
              Sveriges elever och lärare förtjänar bättre än att bli behandlade
              som partitaktiska slagträn i valrörelser.
            </seg>
          </u>
          <note type="speaker" n="41c641e3">
            Anf. 3 ROSSANA DINAMARCA (v):
          </note>
          <u who="rossana_dinamarca_5b4631" xml:id="i-3892ed7f55d56246-0" n="8ccd151d">
            <seg n="e2a3add7">
              Fru talman! Två och ett halvt år har gått sedan den borgerliga
              regeringen tog över makten. Det skulle ta tre månader för den
              nya regeringen att presentera en ny skollag. Ännu har vi dock
              inte sett någon sådan och att döma av det som vi har hört så verkar
              den mer ha karaktären av en straffkatalog än den rättighetskatalog
              det borde handla om.
            </seg>
            <seg n="99289f80">
              Det som har kännetecknat regeringens skolpolitik är drill och
              disciplin. Det är disciplinära åtgärder, ökade befogenheter för
              att straffa elever, ökad betygshets lägre i åldrarna och ökade
              krav på eleverna utan resurser till lärarna och skolorna.
            </seg>
            <seg n="edd1baa7">
              Jag vet inte för vilken gång i ordningen jag ställer frågan om
              varför man inte från en regering som påstår sig vara intresserad
              av ökade kunskaper förhindrar att den ekonomiska krisen drabbar
              barnen och deras utbildning. Vårbudgeten, som man hänvisade till
              för några veckor sedan i en debatt här, har kommit och ger inga
              pengar till kommunerna nu. Den förhindrar inte de varsel som lagts
              mot lärare.
            </seg>
            <seg n="cd25f199">
              I stället fortsätter regeringen på spåret att skrämma eleverna
              till kunskap. Det handlar om försittningar och avstängningar.
              Det är enkelt och saknar helt vetenskaplig grund.
            </seg>
            <seg n="029f298c">
              I går hade vi ett seminarium om skolan utifrån ett arbetsmarknadsperspektiv.
              Tongångarna från den borgerliga regeringen har ju lite varit att
              skolan ska skola arbetskraften, men inte ens där får ni plus.
            </seg>
            <seg n="ef33186c">
              Det talades om att stärka förskolan eftersom det är där grunden
              läggs för lärandet. Vi ska ha debatt om det senare, men förslaget
              om barnomsorgspeng slår ju sönder hela tanken med förskolan.
            </seg>
            <seg n="de7b5dd4">
              Det talades om att det inte kommer att bli någon comeback för
              lågutbildade. Gymnasienivå är det som i dag betraktas som miniminivå
              på arbetsmarknaden. Den väljer ni att urholka för vissa och därmed
              rycka undan valmöjligheterna för elever att välja väg efter gymnasiet.
            </seg>
            <seg n="b57c2cd5">
              Fru talman! Eftersom detta är ett betänkande som behandlar motioner
              från den allmänna motionstiden är det många olika frågor som berörs.
              Det handlar om genuspedagoger och jämställdhet, sex- och samlevnadsundervisning
              och HBT-kompetens hos lärare, skolbibliotek och modersmålsundervisning.
            </seg>
            <seg n="fecbd525">
              Jag vill dock i denna del fokusera på fristående skolor. När
              Jan Björklund har talat om att se över reglerna för dessa trodde
              jag att det skulle handla om att strama upp de alltför generösa
              reglerna och stärka kommunernas ställning i avgörandet om etablering.
              Så har det inte blivit. Tvärtom har förslagen från regeringen
              gått i motsatt riktning. Vi kommer senare i vår att fatta beslut
              om bidragen till fristående skolor.
            </seg>
            <seg n="00e3d07b">
              Skillnaderna mellan kommuner och skolor har ökat. Likvärdigheten
              och tanken om en skola för alla har kommit rejält på skam. Den
              privatiseringsvåg vi ser på skolans område är möjlig tack vare
              att Sverige har de mest generösa reglerna i världen. För Vänsterpartiet
              går elevernas rätt till kunskap före aktieägarnas rätt till vinst.
              Därför har vi en rad förslag på hur regelverket behöver förändras.
            </seg>
            <seg n="cfa2c6cb">
              Många kommuner har uttryckt att det är ett problem att Skolverket
              mot kommunens vilja kan bevilja etablering av en fristående skola
              trots att det är kommunen som får stå för kostnaden. Vi ser en
              överetablering av skolor samtidigt som vi har ett vikande elevantal.
              När kommunens möjlighet att planera rubbas slår det hårt mot undervisningen,
              då resurserna äts upp av lokalkostnader. I en del kommuner har
              det dessutom fått konsekvensen att kommunala skolor tvingas lägga
              ned. Detta är inte rimligt. Därför vill vi ändra på den ordningen
              och ge kommunerna beslutanderätten.
            </seg>
            <seg n="c1d1cef6">
              Årliga granskningar av utbildningsföretagen visar på samlade
              vinster som omfattar hundratals miljoner kronor, och det är nya
              rekord varje år. Detta är möjligt eftersom vi i Sverige, till
              skillnad från våra grannländer, exempelvis inte har några regleringar
              av vilka driftsformer som får gälla, begränsningar av antal skolor
              som en huvudman får driva eller hur vinsterna ska användas.
            </seg>
            <seg n="c39818d6">
              Den här slappheten får eleverna betala för. Fristående skolor
              sparar pengar genom att inte ha behöriga lärare. Vinster skapas
              också genom att barnen får äta i klassrummet eller får matkuponger,
              genom att det inte finns tillräckligt med toaletter, genom att
              barn med funktionshinder kan avvisas och genom att man tar in
              avgifter från föräldrarna fast man kallar det frivilliga bidrag.
            </seg>
            <seg n="b55318c8">
              Effekterna av konkurrensen för de kommunala skolorna har blivit
              att man har skurit ned på elevhälsan, studie- och yrkesvägledning
              och skolbiblioteken. Klasserna blir större och lärartätheten minskar.
              Nödvändig upprustning av lokaler prioriteras ned eller bort. Detta
              är inte vägen till en likvärdig skola.
            </seg>
            <seg n="cabb4510">
              Fru talman! Kunskap är makt. Därför verkar vi i Vänsterpartiet
              för att alla barn i skolan ska ha samma möjligheter att skaffa
              sig kunskap och utvecklas efter sina egna förutsättningar och
              behov oavsett bakgrund. Det betyder inte att alla ska vara lika.
              Tvärtom måste olikheterna få utrymme för att skolan ska bli en
              plats för mångfald och demokratisk samverkan mellan människor
              i ett jämlikt samhälle. Skolan spelar en central roll för att
              ge alla en grund att stå på och för att ge eleverna de redskap
              som behövs för att utvecklas i skolan men också under resten av
              livet.
            </seg>
            <seg n="55cc81b3">
              Vänsterpartiet vill ha en skola där eleverna får det stöd och
              den stimulans som behövs för att ta emot, skaffa och söka kunskap.
              Kunskap är en demokratisk rättighet och inte en handelsvara. Vi
              vill därför ha en gemensamt finansierad och demokratiskt styrd
              skola där det är behoven som styr resurstilldelningen. I en likvärdig
              skola ges varje elev goda möjligheter att få sina behov tillgodosedda.
              På så sätt kan alla elever nå målen.
            </seg>
            <seg n="77e42194">
              Om den sociala bakgrunden inte ska slå igenom kan resurserna
              inte fördelas som i dag. Vi kan inte sätta samma pris på varje
              elev. Mer resurser måste gå till skolor och områden där behoven
              är stora.
            </seg>
            <seg n="73767381">
              Fru talman! Jämställdhet har inte direkt varit den här regeringens
              signum. Vi har tidigare kunnat läsa om pengar som frusit inne
              trots att vi vet att det finns en mängd satsningar att göra på
              det här området. Skolministern har inte heller visat något större
              engagemang. Jag ser flera problemområden. Det handlar om hur aktuella
              läroböcker fortfarande in på 2000-talet ger en stereotyp bild
              av kvinnor och män. Det är skrämmande och oacceptabelt att skolan
              i stället för att bryta könsrollsmönster tvärtom tenderar att
              konservera desamma.
            </seg>
            <seg n="6a161689">
              Den satsning som vi tillsammans med Socialdemokraterna och Miljöpartiet
              genomdrev förra mandatperioden som innebar att kommunerna skulle
              utbilda en genuspedagog var bra men inte tillräcklig. De kommuner
              som har utbildat genuspedagoger har inte alla gånger förmått att
              använda sig av denna kompetens då de flesta fortsätter hundraprocentigt
              på sina ursprungliga tjänster. Det här är slöseri med kunskap
              som är nödvändig för att vi ska nå ett jämställt samhälle. Därför
              vill vi göra ytterligare en satsning på genuspedagoger.
            </seg>
          </u>
          <note n="0c137488">
            Därmed yrkar jag bifall till reservation 39.
          </note>
          <note type="speaker" n="84ccab92">
            Anf. 4 MATS PERTOFT (mp):
          </note>
          <u who="mats_pertoft_eb413b" xml:id="i-57793bd9314e8b91-0" n="28c09cf6">
            <seg n="3009f9de">
              Fru talman! Jag yrkar bifall till reservation 9 om möjligheten
              att stänga skolor.
            </seg>
            <seg n="ad79f3cf">
              Vi debatterar i dag alla motioner från allmänna motionstiden
              om grundskolan. Det är egentligen synd att den moderatledda regeringen
              inte har lyckats komma fram med en skollagsproposition. Då hade
              denna debatt fått lite fart, och den hade varit meningsfull. Nu
              är den meningsfull såtillvida att vi på en mer teoretisk nivå
              kan diskutera hur vi vill ha skolan. Jag misstänker att regeringssidan
              inte kommer att kunna ge oss några klara besked om vad framtiden
              innehåller. Det är bedrövligt.
            </seg>
            <seg n="ff545799">
              Det är också synd att utbildningsministern inte tycker att det
              är viktigt att i Sveriges riksdag diskutera grundskolans framtid
              och att han återigen lyser med sin frånvaro. Jag har svårt att
              komma ihåg när han senast deltog i en debatt med utbildningsutskottet.
              Det kanske hände i början av mandatperioden. Jag är inte säker.
              Han verkar i alla fall vara frånvarande och inte intresserad av
              att debattera med riksdagen.
            </seg>
            <seg n="418fa6be">
              Det är bedrövligt att regeringssidan inte lyckas få fram skollagen,
              vilket man förra mandatperioden sade att man skulle klara. Den
              moderata skolpolitiska talespersonen, Sten Tolgfors, sade då att
              alliansen skulle klara av att förhandla fram en sådan på tre månader.
              Det vore intressant att se vad som har hänt med de tre månaderna.
            </seg>
            <seg n="03901c20">
              Vi har ingenting att prata om på den sidan från alliansens sida.
              Man verkar mest skjuta allt till långbänk. Det är klart att det
              är svårt att komma överens. Vi får avvakta och se hur man kommer
              överens och vem det är som vinner. Är det Folkpartiets förstatligande
              av skolan? Är det Moderaternas mer liberala skolsyn eller är det
              Centerpartiet eller Kristdemokraterna? Vi vet inte. Det betyder
              att vi inte kan veta hur skolan går vidare.
            </seg>
            <seg n="1eb5516f">
              I stället är det vi från oppositionen den rödgröna sidan som
              utvecklar våra visioner.
            </seg>
            <seg n="f173be02">
              När vi tittar på alla motioner som Miljöpartiet har lagt fram
              om grundskolan och som vi debatterar här i dag ser vi att det
              mycket handlar om hur vi får en bättre kunskapsbaserad skola,
              en modern skola lite av det vi fick höra på det ytterst intressanta
              seminarium som utbildningsutskottet och arbetsmarknadsutskottet
              anordnade i går. Behållningen för min del var att vi hittills
              har pratat om att kunskap, utbildning och högskolebehörighet är
              en konkurrensfördel i globaliseringens värld. Nu fick vi, på ett
              välgrundat sätt, höra att det egentligen inte är en fördel utan
              en förutsättning. Det är grundnivån i det framtida kunskapssamhället.
            </seg>
            <seg n="ebb80ff3">
              Utan detta är risken för arbetslöshet överhängande inom alla
              samhällsområden. Då måste man fråga sig hur vi arbetar i grundskolan
              om det, trots att vi i Sverige har en väldigt bred gymnasieutbildning,
              har ändrats från att vara en fördel till att vara en förutsättning.
            </seg>
            <seg n="787ae134">
              Vi måste nu våga diskutera de här viktiga frågorna. Min fråga
              till allianspartierna är: Vågar ni ta steget att avskaffa timplanen
              till exempel? Det är något som vi i Miljöpartiet har drivit länge.
              Det är Sveriges mest välutredda och välutvärderade försök, ett
              av de allra största försöken som har genomförts inom svensk skola
              under lång tid. Sedan dras det i långbänk och förlängs för att
              ingen vågar fatta ett beslut som enligt försöksresultaten skulle
              ge skolorna större flexibilitet, större möjlighet att anpassa
              sig till elevernas förhållanden och möjlighet att arbeta vidare
              mer dynamiskt och mer utifrån elevernas och de lokala förutsättningarnas
              behov. Att anpassa skolan till individerna tycker vi i Miljöpartiet
              vore ett bra sätt att få ytterligare fart på skolans arbete med
              att uppnå bättre resultat.
            </seg>
            <seg n="5acb822d">
              Hur ser det ut med möjligheten för lärarna att få utbildning
              utifrån forskningsbaserade metoder? Hur ser det ut med möjligheterna
              för alla skolor att ha samma villkor och öppna för mer pedagogisk
              frihet även för kommunala skolor? Vi vet att starkare centralstyrning
              knappast gynnar den lokala entusiasmen och kreativiteten vare
              sig hos eleverna eller i skolorna.
            </seg>
            <seg n="bc9ff149">
              Förutsättningen för lika villkor och större frihet är naturligtvis
              en klar tillsyn och uppföljning av vad som skapas i skolorna.
              Med andra ord handlar det om att man äntligen, från alliansens
              sida, vågar sätta ned foten när det gäller att snabbare stänga
              skolor som inte håller måttet, att avskaffa den automatiska rätten
              för friskolor att bedriva fortsatt verksamhet under överklagningstiden
              och att det prövas juridiskt, vilket den motion där vi reserverar
              oss handlar om. Det handlar också om att äntligen införa vitesföreläggande.
              Det är något som Skollagskommittén som jag satt i föreslog på
              förslag av Skolverket 2001, tror jag. Sedan dess har frågan dragits
              i långbänk. Fortfarande vet vi inte var alla partier står i frågan.
              Det vore intressant att veta om ni har kommit överens om frågan
              inom alliansen. Ni har ju fortfarande inte lyckats presentera
              ett förslag till skollag.
            </seg>
            <seg n="c39833c5">
              Mycket av detta är förutsättningar för en modern skola i dag.
            </seg>
            <seg n="9afefc49">
              Jag vill också lyfta fram något som vi i Miljöpartiet har engagerat
              oss mycket i och som jag själv är engagerad i på grund av att
              jag bor i Södertälje, nämligen undervisning på elevernas modersmål.
              Till oss i Södertälje kommer flera hundra elever om året direkt
              från Bagdad till förberedelseklasser. De har svårt att klara all
              undervisning på svenska från början. Det är, rättare sagt, omöjligt.
            </seg>
            <seg n="8b84141c">
              Ska de kasta bort tiden medan de lär sig svenska? Ska de vänta
              med att gå vidare i matte, engelska, fysik etcetera tills de har
              lärt sig svenska perfekt eller ska vi utnyttja möjligheten att
              det är elever som kommer från storstadsmiljöer och ofta är välutbildade?
              Ska de inte få gå vidare i ämnesutvecklingen parallellt med att
              de lär sig svenska genom att vi har ämnesundervisning på modersmålet?
            </seg>
            <seg n="efffb4fc">
              Det är något som vi i Miljöpartiet också tycker är kunskapsfrämjande.
              Vi får bättre resultat genom det. Man möter på sikt det gemensamma
              målet genom att både lära sig svenska och utvecklas i ämnet.
            </seg>
            <seg n="49fe6183">
              Det är sådana frågor som är viktiga när det gäller att se vart
              grundskolan är på väg. Hur utvecklar vi den svenska skolan på
              ett konstruktivt sätt för att nå kunskapsmålen? Jag kan konstatera
              att allianssidan passar eftersom man inte har lyckats komma överens
              ännu. Det är beklagligt. Vi behöver faktiskt nya förslag. Vi behöver
              en utveckling av den svenska skolan som inte går tillbaka till
              att försöka begränsa kunskaper utan utvidga dem med större individualisering,
              större möjlighet till lokala utvecklingar och mångfald. Det är
              där vi växer.
            </seg>
          </u>
          <note type="speaker" n="5f8b7c67">
            Anf. 5 SOFIA LARSEN (c):
          </note>
          <u who="sofia_larsen_5545af" xml:id="i-21a8d0a1e85ee088-1" n="c0b8faf1">
            <seg n="5e0af87f">
              Fru talman! Det har varit stort fokus på skola och utbildningspolitik
              de senaste åren. Det är nog ganska länge sedan om någonsin det
              var ett så stort arbete kring skol- och utbildningsfrågor som
              det har varit den senaste tiden.
            </seg>
            <seg n="ba718a1c">
              Under de två och ett halvt år som har gått sedan valet 2006 har
              alliansregeringen börjat på det stora arbetet med att lägga grunden
              för reformarbetet och stärka den svenska skolan. Det är en skola
              som ges förutsättningar att vara mer flexibel, en skola som ges
              förutsättningar med tidiga insatser, individuella möjligheter
              och stöd samt med en bra utvärdering allt för att stärka den enskilda
              elevens möjligheter och utveckling och chans att uppnå sina mål.
              Det är en rättvis skola som alliansregeringen är på väg att bygga.
            </seg>
            <seg n="dcca059a">
              Skolans huvuduppdrag är ju att se till att eleven får tillräckliga
              kunskaper för att kunna komma ut i arbetsliv, i fortsatta studier
              och klara sig i samhället. För att kunna sätta fokus ännu mer
              på skolans huvuduppdrag har vi sett att det behövs fler reformer
              och ett kontinuerligt arbete för att ge lärarna och eleverna i
              skolan de verktyg de behöver.
            </seg>
            <seg n="0cfd9bf9">
              Vi vet att mycket är väldigt bra i svensk skola. Vi har många
              duktiga och engagerade lärare och rektorer runt om i vårt land.
              Men vi får inte blunda för de utmaningar som också finns.
            </seg>
            <seg n="29fe4c70">
              Jag tycker att det är synd att ett par av talarna som har varit
              uppe och diskuterat tidigare i debatten inte vill ta dessa utmaningar
              till sig. Vi har gjort det, och vi vill ge bättre förutsättningar.
            </seg>
            <seg n="87a58d41">
              Utmaningarna för den svenska skolan ligger bland annat i den
              ökade kunskapssegregering som har pågått i många år och i den
              minskade likvärdighet som vi ser inom skolor och mellan skolor.
              En annan utmaning är att en fjärdedel av de svenska eleverna som
              lämnar grundskolan inte har tillräckliga kunskaper, och det har
              vi också sett under flera år. Vad ger det för resultat? Jo, det
              leder till att alldeles för många inte kan ta steget in på gymnasieskolan
              och inte ens kan komma ut i arbetslivet. Detta går som en röd
              tråd. En tidig utslagning i skolan där man inte får med sig basfärdigheterna
              och inte kommer igenom grundskolan och gymnasieskolan gör att
              man hamnar i ett långvarigt utanförskap. Det är inte en rättvis
              skola.
            </seg>
            <seg n="8800f47e">
              En tredje utmaning är att stärka lärarna, deras status, deras
              utbildning, deras fortbildning men framför allt redskapen i vardagen
              så att de kan använda dem och utveckla dem inom sin profession.
              Det gäller för lärarna att kunna se ledarskapet och att de får
              verktygen i handen. Det har vi också fokuserat på.
            </seg>
            <seg n="5128a7f2">
              Fru talman! För att eleverna ska lyckas och må bra i skolan krävs
              det att det också ges förutsättningar för lusten att lära i skolan.
              Det är kanske den största utmaningen att eleverna ska ha den verkliga
              lusten till kunskapen och till lärandet. För att det ska genomsyra
              skolan behöver vi också se till att dessa verktyg kommer på plats.
              Man behöver ta steget vidare, som vi nu har gjort, från de ganska
              fyrkantiga arbetsmetoderna och tankesätten som den tidigare s-märkta
              regeringen hade. Vi måste se till att öppna upp för flexibiliteten
              och det individuellt anpassade lärandet. Stöd och hjälp och en
              bra utvärdering måste också gå hand i hand inom skolan. Tidigt
              stöd anpassat till varje enskild elev tillsammans med en utvärdering
              gör att vi rustar varje enskilt barn på bästa sätt för att lyckas.
            </seg>
            <seg n="df5fef7b">
              Jag skulle vilja påstå att vi inom allianspartierna och inom
              den nuvarande regeringen har ett annat synsätt på själva individen
              än vad den tidigare regeringen hade. Vi vill utgå från den enskilda
              människan. Vi vill sätta eleven i centrum vad gäller valfriheten
              och flexibiliteten. Vi är nämligen övertygade om att det är de
              tidiga insatserna som är viktiga i stället för att man lagar och
              lappar i efterhand som gjordes under alldeles för många år. Det
              ska vara en skola som erbjuder ramar och kramar från dag ett i
              stället för att sätta in åtgärder under de sista dagarna.
            </seg>
            <seg n="a492ff36">
              Vi vill också satsa på det entreprenöriella lärandet och entreprenörskapet
              inom hela utbildningssystemet. Det är viktigt att eleverna får
              med sig en annan typ av ta-sig-församhet än vad som finns i dag.
              Ett entreprenöriellt lärande ska genomsyra skolans arbete. Fokus
              på detta läggs i de propositioner som har lagts fram och som kommer
              att läggas fram framöver.
            </seg>
            <seg n="d97cc2a4">
              Fru talman! Kvaliteten i utbildningssystemet blir inte högre
              eller bättre än de lärare och rektorer som vi har inom skolan
              och utbildningen. Det syns tydligt att en framgångsrik skola har
              just ledarskapet i fokus. Vi har alla fått ta del av McKinseys
              rapport, och vi har sett OECD:s genomgångar där detta visas extremt
              tydligt sambandet mellan ledarskap, pedagogik och ett bra skolresultat.
            </seg>
            <seg n="3396943c">
              Ledarskapet på en skola kan också många gånger vara helt avgörande
              för hur stämningen är på en skola och för hur kunskapsresultaten
              blir. Ledarskapet är överordnat både resurser och andra sociala
              delar kring en skola, det vet vi. Ledarskapet hos rektor och lärare
              i varje klassrum och i varje situation är viktigt. Att det finns
              utbildade lärare, att läraren har höga förväntningar på sina elever
              och att det finns en flexibilitet för den enskilda eleven är överordnat
              allting. Det är framgångsrika skolors signum, något som har varit
              en ledstjärna för oss i vårt arbete.
            </seg>
            <seg n="14bbafcb">
              Fru talman! Jag tänkte nämna några delar från regeringens reformarbete
              som är kopplat till det betänkande om grundskolan som vi debatterar
              i dag. Detta reformarbete möter de utmaningar som vi ser inom
              skolan för att man ska kunna ge tidiga insatser och en mer individuellt
              anpassad skola som vi vill ha.
            </seg>
            <seg n="77d172fc">
              De tidiga insatserna började vi med redan från start och genomförde
              den läsa-skriva-räkna-satsning på 900 miljoner kronor som ska
              stärka basfärdigheterna under de första åren i skolan. Dessa pengar
              kan användas till specialpedagoger, till sommarskola och till
              andra typer av insatser allt för att tidigt stärka elevernas baskunskaper.
            </seg>
            <seg n="cfa3c913">
              Speciallärarutbildningen kom tillbaka och startade hösten 2008.
              Det är också riktat till de elever som behöver stöd och hjälp.
            </seg>
            <seg n="06333fba">
              Nu kommer mål och nationella prov i svenska och matematik att
              införas i trean för att man ska kunna göra en utvärdering av om
              de insatser som görs i skolorna ger resultat. Ingen ska hamna
              efter, och ingen ska kunna gå osedd genom skolan.
            </seg>
            <seg n="b92c05b8">
              Vi har det stora lärarlyftet på närmare 4 miljarder för att stärka
              lärarnas verktygslåda.
            </seg>
            <seg n="76878faa">
              Vi har också en MNT-satsning matte, naturkunskap och teknik på
              500 miljoner kronor under kommande år för att stärka eleverna
              framöver.
            </seg>
            <seg n="3fb7ddb1">
              Vi har också ett forskningsbaserat åtgärdsprogram mot mobbning
              för att öka tryggheten i skolan.
            </seg>
            <seg n="fbbbc76f">
              Vi stärker ledarskapet med en ny rektorsutbildning.
            </seg>
            <seg n="2272b9d5">
              Det entreprenöriella lärandet kommer med strategi för entreprenörskap.
            </seg>
            <seg n="7832e345">
              Den stora skollagen som Socialdemokraterna lade i byrålådan under
              flera år och som de inte orkade eller egentligen inte ens kunde
              komma överens om med sina dåvarande samarbetspartier är nu i slutskedet
              och kommer att presenteras före sommaren. Där ligger också mycket
              av det som är inbakat i dagens betänkande.
            </seg>
            <seg n="c819a65c">
              Förutom de konkreta åtgärderna har regeringen för 2009 gett 18
              miljarder i extra resurser och extra skattesänkningar för våra
              kommuner runt om i landet. För 2010 låg det i den ordinarie budgeten
              en förstärkning på 21 miljarder kronor plus de extra 7 miljarderna
              för att vi ska se till att vi fortsatt kan ha bra välfärd en bra
              vård, en bra skola och en bra omsorg i våra kommuner. Det handlar
              om resurser men också om konkreta åtgärder.
            </seg>
            <seg n="69a0c1af">
              Fru talman! Om man tittar på oppositionens reservationer är det
              en väldigt spretig hög. Utomstående som också läser betänkandet
              kan nog fundera på om det över huvud taget finns något alternativ
              i Sverige vad gäller skol- och utbildningspolitiken och om det
              någonsin kommer att finnas ett alternativ.
            </seg>
            <seg n="df7fc1bb">
              Av de 69 reservationerna är det endast två reservationer som
              är gemensamma för s, v och mp i detta tjocka betänkande. Det är
              alltså spretigt värre och oenigt värre.
            </seg>
            <seg n="f5b1dbf4">
              Socialdemokraterna vet fortfarande inte vilket ben de ska stå
              på. Å ena sidan följer de nu regeringen i flera olika delar. Men
              å andra sidan får vi höra att det i en debatt sägs en sak, i nästa
              debatt en annan sak och i en tredje debatt ytterligare någon annan
              sak enligt någon arbetsgrupp. Det är svårt att veta vad ni egentligen
              tycker. Vet ni själva var ni står i skolpolitiken?
            </seg>
            <seg n="ade92613">
              Men den klassiska socialdemokratiska politiken är sig ändå lik
              så lite valfrihet som möjligt, staten ska bestämma mer och människorna
              mindre. Men det som är bra det vill jag säga är att ni har ändrat
              er och också följt regeringen i flera delar när det gäller mål
              i trean, nationella prov och betyg. Men kan vi lita på det? Kan
              svenska folket lita på den breda överenskommelse som nu gjordes
              och det blocköverskridande beslut som fattades i riksdagen? Kan
              vi lita på att ni fortsätter med detta?
            </seg>
            <seg n="56af19ce">
              Vänsterpartiet fortsätter också sin kamp. Man är mot väldigt
              mycket. Man är mot friskolor, mot betyg och mot läxor. Det är
              mer viktigt med enhetlighet än frihet och mycket annat. Pengar
              och resurser är det som löser allt, inte hur och vad man ska göra.
            </seg>
            <seg n="06a2d1ab">
              Fru talman! Det finns bara ett alternativ i svensk skol- och
              utbildningspolitik, och det är det som regeringen står för en
              skola för rättvisa, en skola för möjligheter och en skola för
              chanser för varje enskild elev.
            </seg>
          </u>
          <note n="9d9e2f11">
            Jag yrkar bifall till förslaget i utskottets betänkande.
          </note>
          <note type="speaker" n="e3aad1e7">
            Anf. 6 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-5d71153f022e4ee5-1" n="d7ca666e">
            <seg n="bb54f110">
              Fru talman! Jag har en känsla av att Sofia Larsens anförande
              i dag kommer att gå till historien. Hur man i detta ekonomiska
              läge kan tala i över tio minuter om skolpolitiken utan att nämna
              den kris som kommunerna just nu drabbas av är ganska fantastiskt.
              Fram till slutet av anförandet när hon började angripa oppositionen
              och använda tiden till det kunde jag skriva under på nästan varenda
              mening som sades lust till lärande, kvalitet, hur viktigt det
              är att se varje individ, att ge rätt förutsättningar, att starta
              tidigt med insatser och så vidare.
            </seg>
            <seg n="a1649cd3">
              Problemet är att Konjunkturinstitutet nu räknar med att 12 000
              personer ska bort från kommunerna de närmaste åren. Jag vill därför
              fråga majoriteten: Hur många av lärarna kommer att få gå de närmaste
              åren? På vilket sätt ökar det möjligheten att se varje elev? På
              vilket sätt ökar det likvärdigheten i skolsystemet om vi gör oss
              av med tusentals lärare, precis som vi gjorde under 90-talskrisen?
            </seg>
            <seg n="cb6b81c2">
              Det är ett vägval man måste göra, och det är inte bara jag som
              säger det. Jag läste att Lärarnas Riksförbund sagt: Vi beklagar
              att kommunerna inte får extrapengar för 2009 och inga specialdestinerade
              pengar till skolan i den vårbudget som regeringen presenterat.
              Lärarförbundet har fyllt i med: Det här kommer inte att räcka
              för att stoppa varselvågen mot lärare och kommuner. Pengarna måste
              komma skolan till del redan nu. Det är nu lärare varslas.
            </seg>
            <seg n="a5b6bd81">
              På något sätt måste vi försöka hålla ordning på vad som är viktigt
              att göra just nu. Det ansvaret bär ni, Sofia Larsen. Ni väljer
              att inte prioritera skolan och ge dessa garantier så att de ska
              kunna behålla lärarna. Jag tror att det är fel prioritering. Min
              fråga kvarstår: Hur många tusen lärare räknar majoriteten med
              kommer att försvinna från Sveriges skolor de kommande åren?
            </seg>
          </u>
          <note type="speaker" n="6de94393">
            Anf. 7 SOFIA LARSEN (c) replik:
          </note>
          <u who="sofia_larsen_5545af" xml:id="i-21a8d0a1e85ee088-2" n="c0b8faf1">
            <seg n="dd496a19">
              Fru talman! Det är, skulle jag vilja säga, tur och mycket bra
              för svenska kommuner och landsting att Sverige fick en borgerlig
              regering vid valet 2006. Det har gjort att vi kunnat föra en finanspolitik
              som innebär att vi nu i detta krisens läge, den värsta globala
              krisen sedan andra världskriget, och trots den påfrestning som
              det innebär, kan stå relativt starka i Sverige. Om Socialdemokraterna
              hade lett Sverige under de senaste åren, med den slösapolitik
              som de förde, hade vi inte kunnat göra de offensiva investeringar
              som vi gjort under dessa år. Det gör att kommuner och landsting
              står bättre rustade än de hade gjort om Socialdemokraterna hade
              styrt.
            </seg>
            <seg n="21447f93">
              Det är en tuff tid. Det är en tuff tid för den statliga politiken,
              för landstingspolitiken och för den kommunala politiken. Därför
              måste vi se till att genom de förstärkningar som görs 2009 med
              18 miljarder, 2010 med 21 miljarder samt de 7 miljarderna extra
              ge ekonomiska muskler och dämpa så mycket som möjligt. Samtidigt
              kan vi inte bara skrota den idé- och utvecklingspolitik som vi
              vill se. Vi ger både resurserna och möjligheterna, och vi lyfter
              också fram verktygen. Det klarar inte Socialdemokraterna av att
              göra, och det tycker jag är synd.
            </seg>
          </u>
          <note type="speaker" n="fccd83a3">
            Anf. 8 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-5d71153f022e4ee5-2" n="d7ca666e">
            <seg n="22ec583b">
              Fru talman! Det är magstarkt att stå och berömma sig om finanspolitiken
              från regeringens sida. Ni ärvde ett överskott i statens finanser
              på 70 miljarder, Sofia Larsen, och lyckades med konststycket att
              sänka skatterna med 80 miljarder, mest för dem som redan har mest
              i samhället. Nu ser vi framför oss ett underskott i statens finanser
              på 150 miljarder. Det är en briljant stark finanspolitik! Ni sparade
              verkligen i ladorna för de svåra tider som kom! Det känns dock
              inte så tvärtom.
            </seg>
            <seg n="a9f52a27">
              Oavsett hur det är med det måste ni väl ha räknat på detta. Ni
              måste väl ha gjort en bedömning i er vårbudget nu tillför vi inte
              kommunerna det som de krävt för 2009, nu tillför vi hälften av
              det som Konjunkturinstitutet säger att kommunerna behöver för
              att inte fortsätta att säga upp lärare. Därmed har ni gjort en
              bedömning, nämligen att ni ger ungefär hälften.
            </seg>
            <seg n="368c2cc0">
              Betyder det att det är ungefär 12 000 lärare och annan skolpersonal
              som ska bort de kommande åren? Hur många räknar ni med ska bort?
              7 000? 8 000? Är det en rimlig nivå för att stärka skolans utveckling,
              för att fler ska nå måluppfyllelsen, för att se varje barn, för
              att ge nya verktyg till skolan? Ni har väl räknat på detta? Hur
              många tusen lärare räknar ni med ska försvinna under de kommande
              åren?
            </seg>
          </u>
          <note type="speaker" n="9640cc71">
            Anf. 9 SOFIA LARSEN (c) replik:
          </note>
          <u who="sofia_larsen_5545af" xml:id="i-21a8d0a1e85ee088-3" n="c0b8faf1">
            <seg n="35905c55">
              Fru talman! Trots den enorma tillväxtperiod som vi var inne i
              under 2006 hade vi den högsta ungdomsarbetslösheten i Sverige
              på många, många år. Vi hade en skola där utslagningen var stor.
              Det individuella programmet var det största eller näst största.
              Ungdomar klarade sig inte igenom grundskolan och gymnasieskolan
              utan gick direkt ut i arbetslöshet. Det var under socialdemokratiskt
              styre i en period av tillväxt utan like i Sverige. Om det är några
              som står för det kalla, kyliga klimatet så är det Socialdemokraterna
              som inte rådde på ungdomars möjligheter, chanser, i skolan eller
              på arbetsmarknaden. Det var Socialdemokraternas ansvar, och nu
              försöker vi bygga någonting annat.
            </seg>
            <seg n="b337c28c">
              Jag förstår inte riktigt hur Socialdemokraterna tänker. Vi befinner
              oss i en global finanskris. Den drabbar inte bara Sverige, för
              då vore det någonting helt annat. Det är en global finanskris.
              Stora delar av världen är i en recession. Den kommer inte att
              gå obemärkt förbi någon ingen kommun, inget landsting, ingen region
              och inte heller den svenska staten. Vi måste se till att dämpa
              verkningarna så gott det går och ge förutsättningar under tiden,
              muskler i form av resurser men också redskap.
            </seg>
            <seg n="4856f8b3">
              Även om vi från statens sida delade ut alla pengar vi kunde skulle
              det inte spela någon roll, för krisen skulle ändå inte gå obemärkt
              förbi. Om Socialdemokraterna tror det har de inte riktigt koll
              på ekonomin och politiken. Vi ger redskapen och resurserna för
              att så bra som möjligt hantera detta, och när det vänder ska den
              svenska skolan vara redo.
            </seg>
          </u>
          <note type="speaker" n="f312b002">
            Anf. 10 MATS PERTOFT (mp) replik:
          </note>
          <u who="mats_pertoft_eb413b" xml:id="i-57793bd9314e8b91-1" n="28c09cf6">
            <seg n="019ff3f2">
              Fru talman! Jag vill fortsätta där Mikael Damberg slutade. Vi
              har en unik situation i landet. Jag lyssnade mycket noggrant på
              Sofia Larsens inlägg, och jag kan liksom Mikael Damberg säga att
              jag ställer upp på mycket av det som sades, bland annat att vi
              behöver göra tidiga insatser. Det tror jag att alla skolpolitiker,
              åtminstone de jag känner, är överens om. Det behövs mycket mer
              av det. Vi kan titta på Finland som genom att vara bättre än Sverige
              på att sätta in tidiga insatser också når bättre resultat.
            </seg>
            <seg n="1cf34562">
              Då är frågan: Hur klarar man det i en värld där kommunerna i
              dag tvingas varsla inte bara på grund av ett minskande antal elever
              utan på grund av att skatteintäkterna tryter, finanskrisen slår
              till? Samtidigt vägrar alliansregeringen att skjuta till extra
              pengar i år. Det finns pengar för nästa år och man tricksar med
              pengarna genom att överföra dem i december. Hur kan Sofia Larsen
              stå och försvara neddragningarna när det antagligen kommer att
              leda till den största lärarminskningen sedan 90-talet? Då tog
              det sex år att återställa nivån. Hur kan alliansen stå i kammaren
              och försvara detta och på inget sätt förklara att man är beredd
              att ta konsekvenserna av det?
            </seg>
            <seg n="9813702b">
              Är Sofia Larsen beredd att undanta skolan från nedskärningarna
              i Kommunsverige?
            </seg>
          </u>
          <note type="speaker" n="7f08cfca">
            Anf. 11 SOFIA LARSEN (c) replik:
          </note>
          <u who="sofia_larsen_5545af" xml:id="i-21a8d0a1e85ee088-4" n="c0b8faf1">
            <seg n="54deb43c">
              Fru talman! Det är bra att Mats Pertoft, precis som Mikael Damberg,
              håller med om mycket av det som vi gör, bland annat vad gäller
              tidiga insatser. Frågan är varför inte ni, Mats Pertoft, genomförde
              detta när ni hade makten och möjligheten. Varför var det inte
              viktigt då? Det var ju inte det. De stora insatser som nu görs
              kom ni inte ens i närheten av under den tid ni var i majoritet.
              Det är vi som har sett till att de möjligheterna och resurserna
              skapats. Det gäller till exempel läsa-skriva-räkna-satsningen
              där det läggs 900 miljoner kronor som skolarna i landet kan få
              del av.
            </seg>
            <seg n="a24056ee">
              Vi stärker den kommunala sektorn med 18 miljarder kronor 2009
              och med 21 miljarder kronor nästa år. Därtill kommer extrasatsningen
              på 7 miljarder kronor. Det gör vi för att vården, skolan och omsorgen
              ska kunna få resurser.
            </seg>
            <seg n="80bc7d55">
              Men det är klart att vi inte bara kan se till det. Kommuner,
              regioner och staten måste ta sitt ansvar på alla nivåer. Det kommer
              att vara några tuffa år. Vi kan inte blunda för dem. Men vi kan
              inte heller blunda för de andra delar som vi behöver se till:
              redskap i form av utvärderingar, insatser och en ny typ av styrning
              och möjligheter i ledarskapet. Vi tänker inte blunda för dem.
              Det är synd att ni gör det. Vi vill ge de redskapen till varje
              skola, varje lärare och varje rektor. Det är vår idé, och det
              är det som vi också genomför.
            </seg>
          </u>
          <note type="speaker" n="b9de242a">
            Anf. 12 MATS PERTOFT (mp) replik:
          </note>
          <u who="mats_pertoft_eb413b" xml:id="i-57793bd9314e8b91-2" n="28c09cf6">
            <seg n="ee229efa">
              Fru talman! Vad alliansen föreslår vet vi väldigt lite om, eftersom
              ni fortfarande inte har presenterat skollagen. Det är en massa
              ord här, men ingen verklighet.
            </seg>
            <seg n="488d4210">
              Jag föreslår att Sofia Larsen tar ett steg utanför den här kammaren
              och diskuterar detta med till exempel Sveriges Kommuner och Landsting
              på andra sidan Strömmen. Jag satt själv i Kommunförbundets ledning
              förra mandatperioden. Jag minns mycket väl när deras ekonomer
              då själva sade att de hade fått så mycket resurser att de inte
              kunde klaga över någonting. Nu är moderaten Anders Knape ordförande.
              Visserligen tackar han ödmjukt för de allmosor han har fått av
              regeringen nu, men han står tydligt och säger efter varje budget
              att det inte räcker. Kommuner går på knäna.
            </seg>
            <seg n="00b1bad8">
              Ta sitt ansvar, säger Sofia Larsen. Ja, kommunerna tar sitt ansvar
              och avskedar lärare. Det kommer att ta minst sex år att återställa
              skolan efter de nedskärningar som ni åstadkommer nu eftersom ni
              inte tillskjuter medel. Det kommer att ta minst de sex år det
              tog på 90-talet att återställa detta. Det hjälper föga hur mycket
              man än ändrar regelverken när det handlar om konkreta lärare i
              skolan.
            </seg>
            <seg n="61d8be59">
              Det är ni som ansvarar för detta. Det är ni som inte vill ge
              kommunerna tillräckligt mycket resurser mycket på grund av att
              ni har satsat pengar på annat. Det är er sak att satsa pengar
              på annat. Men då måste ni ta ansvar för nedskärningarna i kommunerna
              och skolan. Detta drabbar alla. Min förra partikollega Gustav
              Fridolin publicerade häromdagen en bok där han beskriver vad som
              skedde under dessa sex år, när en hel generation fick sämre utbildning
              genom nedskärningarna på 90-talet. Det är ni som ansvarar för
              dessa nedskärningar, eftersom ni inte skjuter till pengar.
            </seg>
          </u>
          <note type="speaker" n="37fd3ecc">
            Anf. 13 SOFIA LARSEN (c) replik:
          </note>
          <u who="sofia_larsen_5545af" xml:id="i-21a8d0a1e85ee088-5" n="c0b8faf1">
            <seg n="d2762d27">
              Fru talman! Inom den ekonomiska politiken tycker jag att det
              är viktigt att i det läge vi är i nu ha möjlighet att göra strukturförändringar
              på kommunal, regional och nationell nivå och se till att vi blir
              bättre förberedda när det vänder. Det handlar inte bara om riktade
              statsbidrag, utan också om andra strukturförändringar inom den
              ekonomiska politiken och arbetsmarknadspolitiken, om att skapa
              bättre rörlighet på arbetsmarknaden och se till att företagen
              får det mycket bättre så att de kan anställa. Fler företag kan
              då anställa fler, vilket gör att vi får pengar till välfärden.
              Det är en naturlig kedja, och det är det som den här regeringen
              ser till att ge bättre förutsättningar för.
            </seg>
            <seg n="53427899">
              Staten har inte pengar som kommer någonstans uppifrån och som
              man bara kan dela ut. Staten behöver ta in pengar från företagande
              och arbete. Därför ger vi förutsättningar för detta först, också
              för att vi ska kunna föra en ansvarsfull politik så att inte svenska
              folkets skattepengar totalt försvinner.
            </seg>
            <seg n="34418b7c">
              Men denna ansvarsfullhet visar inte ni. Det kommer surt efter
              om man inte har den ansvarsfullheten och ser till att den är riktig.
              Gör man inte det nu på ett korrekt sätt hamnar man i det läge
              vi hade på 90-talet, och där vill inte vi hamna igen. Det handlar
              därför om både de resurstillskott som sker till kommuner och de
              konkreta åtgärderna.
            </seg>
            <seg n="0e096e9a">
              Vad gäller skollagen var Miljöpartiet själva med och lade förslaget
              i byrålådan. Ni hade chansen ihop med Socialdemokraterna att lägga
              fram det men hoppade av, för ni kom inte överens. Vänsterpartiet
              fick inte ens vara med där. Sedan var ni med på slutkälken. Det
              vi har gjort nu är en ordentlig genomgång. Man kommer före sommaren
              att redovisa väldigt mycket av det som är kopplat till dagens
              betänkande.
            </seg>
          </u>
          <note type="speaker" n="4bdc57aa">
            Anf. 14 ROSSANA DINAMARCA (v) replik:
          </note>
          <u who="rossana_dinamarca_5b4631" xml:id="i-3892ed7f55d56246-1" n="8ccd151d">
            <seg n="b3c0e8ee">
              Fru talman! Jag fortsätter på det spår vi är inne på, nämligen
              resurserna till kommunerna och skolan. Sofia Larsen säger att
              den tidigare socialdemokratiska regeringen inte gjorde några satsningar
              med oss och Miljöpartiet som stöd. Men vi lade specialdestinerade
              pengar i statsbidrag för att öka lärartätheten i förskolan. Det
              blev 6 000 fler förskollärare. Det var någonting som den här regeringen
              tog bort. Därmed har också lärartätheten minskat i förskolan.
              För att klara upp 90-talskrisen efter den förra borgerliga regeringen
              satsades det på 15 000 fler lärare. Vi hade också en satsning
              under förra mandatperioden på att stärka de särskilt utsatta områdena.
              Det var också någonting som den borgerliga regeringen tog bort.
              För vad då? Jo, för att sänka skatterna med nästan 80 miljarder
              kronor för de mest välbeställda i landet. Så har den politiken
              fortsatt. Man sänker skatterna och gör det bättre för dem som
              redan har det bra.
            </seg>
            <seg n="1663733b">
              Sofia Larsen säger flera gånger att man ska ge stöd till skolan.
              Det ska vara kramar, lust och verktyg till lärarna. Detta håller
              jag med om. Men verktygen är försittning, avstängning och beslagtagande
              av mobiltelefoner. Ingenting handlar om det som faktiskt gör skillnad
              i skolan, nämligen fler lärare. Där står ni handfallna. Inga pengar!
              2 700 lärare är varslade, och dem gör ni ingenting åt.
            </seg>
          </u>
          <note type="speaker" n="dd1ff5af">
            Anf. 15 SOFIA LARSEN (c) replik:
          </note>
          <u who="sofia_larsen_5545af" xml:id="i-21a8d0a1e85ee088-6" n="c0b8faf1">
            <seg n="20cc2f2a">
              Fru talman! Den hårdaste politik som hittills har förts inom
              svensk skol- och utbildningspolitik står bland annat Rossana Dinamarca
              och hennes parti för. Man lät elever inom grundskolan lämna utbildningssystemet
              utan att de fått det stöd och den hjälp de behövde. Man kunde
              gå de första åren i skolan utan att kunna få stöd för att lära
              sig att läsa, skriva och räkna. Det som vi nu gör är att vi ger
              det stödet, ger tillbaka speciallärarna, ser till att lärarna
              får fortbildning, resurser och verktyg, satsar på ledarskapet
              i skolan. Men det vill inte ni genomföra tidigare när ni hade
              möjligheten och kopplingen till Socialdemokraterna. Nu ser vi
              heller ingenting gemensamt från er för att kunna ge stöd och rätta
              till detta.
            </seg>
            <seg n="b5fb03bb">
              Det Rossana Dinamarca och Vänsterpartiet har sagt är att pengar
              löser allt, oavsett om det är högkonjunktur eller lågkonjunktur.
              Det är Vänsterpartiets devis, något som egentligen är väldigt
              motsägelsefullt. Pengar löser allt, även när det var högkonjunktur
              som brann för fullt. Det handlar självklart om resurser. Det ska
              man ha respekt för. Men det handlar också om de konkreta redskap
              som finns att hantera i varje klassrum, på varje skola och i varje
              kommun. Det är viktigt, men det kunde inte Vänsterpartiet genomföra
              den gången ni hade möjligheten.
            </seg>
          </u>
          <note type="speaker" n="ecc84a4f">
            Anf. 16 ROSSANA DINAMARCA (v) replik:
          </note>
          <u who="rossana_dinamarca_5b4631" xml:id="i-3892ed7f55d56246-2" n="8ccd151d">
            <seg n="83a54afc">
              Fru talman! Jag noterar att Sofia Larsen inte vill svara på frågan
              vad hon och majoriteten tänker göra för att hindra varslen som
              ligger på lärare i dag.
            </seg>
            <seg n="4df595aa">
              Pengar löser inte allt, men det är nog rätt viktigt att ha lärare
              i skolan för att över huvud taget kunna garantera eleverna någon
              som helst utbildning av kvalitet. Men det är dem ni vill ha bort.
              Ni tror att det löses med tidigare betyg, försittningar och avstängningar,
              att det är det som ska ge de ökade kunskaperna. Men där har Sofia
              Larsen och regeringen fel. Det är lärarna som gör skillnad i skolan,
              och dem vill ni inte ha i skolan. Ni vill inte ens ha dem som
              finns i skolan, och ni vill inte ha fler av den varan, vilket
              jag tycker är väldigt märkligt.
            </seg>
            <seg n="e1279499">
              Den här regeringen har konsekvent bedrivit en politik som verkligen
              står för utslagning där man inte ska kunna få en gymnasieutbildning
              som ger någon nytta när man kommer ut från den utan som leder
              rakt till arbetslöshet. Det är en urholkad gymnasieskola för en
              ganska stor del av eleverna som börjar där.
            </seg>
            <seg n="3c6d8708">
              Jag vill återkomma till frågan, eftersom det kan vara intressant
              att få svar på den: Vad gör ni åt de 2 700 lärare som i dag är
              varslade och för att förhindra varsel? Det räcker inte med pengar
              år 2010. Pengarna behövs i dag.
            </seg>
          </u>
          <note type="speaker" n="22d19554">
            Anf. 17 SOFIA LARSEN (c) replik:
          </note>
          <u who="sofia_larsen_5545af" xml:id="i-21a8d0a1e85ee088-7" n="c0b8faf1">
            <seg n="94d36d3a">
              Fru talman! Om vi skulle på Vänsterpartiets linje, oavsett om
              det var lågkonjunktur eller högkonjunktur, skulle vi verkligen
              inte ha råd att ha en enda lärare i svensk skola. Det Vänsterpartiet
              har föreslagit är egentligen helt absurda tankar om att vi skulle
              totalanställa alla människor inom offentlig sektor.
            </seg>
            <seg n="ae81420f">
              Ni räknar med att pengarna kommer uppifrån. De gör inte det.
              Pengar kommer från att vanliga människor arbetar och att vanliga
              människor startar och driver företag. Så får vi in skattepengar
              så att vi kan fördela dem till en god välfärd i hela landet till
              varenda människa. Så fungerar den politik som vi för och den marknadsekonomi
              som finns i Sverige.
            </seg>
            <seg n="1b860e5c">
              Om vi ska få det behöver vi möjligheter för fler företag och
              se till att det lönar sig att arbeta. Det handlar om att göra
              så att människor med låga och normala inkomster får mer pengar
              över i sin plånbok och kan bestämma mer över sitt eget liv. Det
              är precis det som vi har gjort.
            </seg>
            <seg n="92b9bdf2">
              Människor med låga och normala löner har fått mycket mer över
              i sin egen plånbok. Det har vi varit med och sett till att få
              gjort. Det vi satsar på kommunerna, förutom konkreta satsningar
              och möjligheter för företagen är jag upprepar det för tionde gången
              tror jag 18 miljarder kronor för år 2009. För år 2010 blir det
              totalt 28 miljarder extra.
            </seg>
            <seg n="5e01354c">
              Det är resurser ut till kommuner runt om i landet plus de konkreta
              åtgärder som vi har.
            </seg>
          </u>
          <note type="speaker" n="740efde7">
            Anf. 18 MARGARETA PÅLSSON (m):
          </note>
          <u who="margareta_palsson_309089" xml:id="i-9c6f38aebe5add0e-0" n="bacfe948">
            <seg n="76d30c9d">
              Fru talman! När vi inom alliansen vann valet i september 2006
              såg vi inom utbildningspolitiken fyra stora utmaningar framför
              oss. Vi såg det sjunkande kunskapsresultatet i skolan. Vi såg
              hur det i många klassrum var brist på arbetsro och trygghet. Vi
              såg hur läraryrkets status sjönk år från år. Sist men inte minst
              såg vi hur allt fler ungdomar inte klarade av gymnasieskolan.
            </seg>
            <seg n="5e603148">
              Vi såg hur en fjärdedel av alla elever, upp till 30 000 elever
              om året, lämnade gymnasieskolan utan godkända betyg. Det är de
              som nu finns ute i arbetslöshet och växande utanförskap. När högkonjunkturen
              kommer, den efterlängtade konjunkturvändningen, kommer de att
              stå längst från arbetsmarknaden.
            </seg>
            <seg n="06c27874">
              Vi har kommit en bit på väg med vår reformpolitik. Men det finns
              oändligt mycket kvar att göra. Med all respekt för regeringen
              och vad regeringen har åstadkommit säger jag ändå: Det räcker
              inte. Vi måste få ännu bättre lärare genom ny lärarutbildning
              och mer kompetensutveckling. Vi väntar på betygen i sexan, betyg
              i fler steg. Vi ser fram emot skolor där alla jobbar med forskningsbaserade
              program mot mobbning.
            </seg>
            <seg n="e086bc1a">
              Det blir förfärliga konsekvenser både för dem som mobbar och
              de elever som blir mobbade. Var och en kan begripa att de inte
              har någon tid eller ork kvar för att inhämta kunskap. Det duger
              inte att skolorna har hemmasnickrade program som de hoppas ska
              göra skillnad. Vi måste veta vad vi gör i alla fall av kränkande
              behandling.
            </seg>
            <seg n="a94db333">
              Vår läsa-skriva-räkna-satsning har nyss kommit i gång. För några
              veckor sedan hade vi nationella prov för treorna för första gången.
              Det var i höstas som vi började med skriftliga omdömen. Vi får
              nu tillbaka de speciallärare som ni socialdemokrater tog bort
              från skolan. Matte, no-ämnen och teknik får en tilldelning på
              100 miljoner.
            </seg>
            <seg n="03c3cad3">
              Det kommer att ta flera år innan vi får se resultaten av våra
              reformer och satsningar. Kommer de att räcka? Jag tror inte det.
              Vi måste också förändra attityden till skolan och lärandet. Utbildning
              är inte en gåva som ges till elever. Utbildning är någonting som
              måste förvärvas. Elever måste anstränga sig och vilja ha höga
              betyg. Elever måste inse att det tar tid att bli duktig i skolan.
            </seg>
            <seg n="68ed0c5a">
              Attityden till skolan och lärandet kommer från hemmet och föräldrarna.
              Hemmens socioekonomiska status slår mer och mer igenom på kunskapsresultat.
              Men är det för att föräldrarna är högskoleutbildade som de stöttar
              sina barn? Eller är det just attityden till utbildning som är
              annorlunda hos oss som har gått några år mer i skolan?
            </seg>
            <seg n="517b2aec">
              Föräldrar kan naturligtvis ha en positiv attityd till lärandet
              utan att själva vara högskoleutbildade. Det såg vi tydligt i Sverige
              under tidigare decennier, och vi ser det ofta hos våra nya svenskar.
              Men i Sverige har det blivit viktigare att diskutera och fördöma
              att elever tvingas betala 100 kronor för en skolresa. Det har
              blivit viktigare att fördöma vad kommuner och skolor inte gör
              och till exempel hur dålig skolmaten är än att fördöma att man
              saknar bra lärare, diskutera vikten av läxor och vikten av att
              göra sitt bästa.
            </seg>
            <seg n="7d10d5d5">
              Fru talman! Samtidigt som blockpolitiken är mer cementerad än
              någonsin i svensk politik har oppositionen svårt att enas i skolpolitiken.
              I betänkandet finns 69 reservationer. Av dessa 69 reservationer
              är två gemensamma. Det må vara viktigt med genuspedagoger och
              omprövning av betyg. Men det finns områden av större vikt inom
              grundskolan. Jag hoppas verkligen att ni slipper ta regeringsansvaret
              efter valet år 2010. Hur skulle ni kunna bli överens om skolpolitiken?
              Det spretar åt alla håll.
            </seg>
            <seg n="51e485ab">
              När det gäller betyg är Vänstern tydliga. De vill inte ha betyg
              alls och inte heller några skriftliga omdömen i grundskolan. Miljöpartiet
              vill inte ha betyg men skriftliga omdömen. Socialdemokraterna
              vill ha betyg men inte skriftliga omdömen för de yngre barnen
              men väl för de äldre. Hur ska ni ha det med den saken?
            </seg>
            <seg n="dc740b80">
              En annan fråga där det spretar mycket är frågan om de fristående
              skolorna. Vad tycker oppositionen egentligen om fristående skolor?
              Socialdemokraterna betonar nationellt hur positiva de är till
              friskolorna, men verkligheten ute i socialdemokratiskt styrda
              kommuner än en helt annan. Vi ser ständiga påhopp och brist på
              likabehandling av friskolorna.
            </seg>
            <seg n="c04e5d53">
              Miljöpartiet var under förra mandatperioden friskolornas bästa
              vän. Mikaela Valtersson gjorde vid flera tillfällen en heroisk
              insats tillsammans med oss i alliansen och motstod Socialdemokraternas
              och Vänsterns försök att försämra det för friskolorna. Men tyvärr
              har inte Mats Pertoft samma vilja och ambition. Han verkar hellre
              samordna sig med Socialdemokraterna än göra något gott för friskolorna.
            </seg>
            <seg n="2ab4d4da">
              Och sen har vi Vänstern till slut. Ja, vad de tycker om friskolor
              är väl kort och gott nej till dem alla.
            </seg>
            <seg n="58a26eeb">
              I grundskolan går en miljon elever. Den kostar så där en 8090
              miljarder årligen och är en av Sveriges viktigaste samhällsinstitutioner.
              Och det enda oppositionen är överens om är att regeringen borde
              satsa på genuspedagoger och att elever ska få överklaga betyg.
              Man tar sig för pannan!
            </seg>
          </u>
          <note n="9e7db23b">
            Fru talman! Jag yrkar bifall till förslagen i betänkandet i sin
            helhet.
          </note>
          <note type="speaker" n="3b157a3b">
            Anf. 19 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-5d71153f022e4ee5-3" n="d7ca666e">
            <seg n="b17160ba">
              Fru talman! Först det här med enighet eller inte enighet. Man
              kan väl fundera på ifall majoriteten i Sveriges riksdag och regeringen
              över huvud taget har något intresse att diskutera någonting som
              vi är överens om. Man kan utforma en skolpolitik där man bara
              betonar skillnader. Man kan försöka hitta problem och olikheter
              överallt, och så fokuserar man på det. Jag skulle också kunna
              göra det i den här debatten.
            </seg>
            <seg n="98942eac">
              Jag tror att alla som lyssnar på den här debatten känner att
              den stora frågan i debatten är enigheten i kritiken mot att regeringen
              nu tillåter att tusentals lärare kommer att sparkas från Sveriges
              skolor. Jag tror att det blir en väldigt stor och viktig fråga
              för svenskt skolväsen de närmaste åren. Den här debatten kan nog
              gå lite till historien när vi tittar tillbaka på den här krisen
              och hur den borgerliga regeringen valde att låta besparingarna
              gå ut över skolan i stället för att göra ett annat val och se
              till att prioritera barns och ungdomars uppväxtvillkor i ett läge
              av kris. Men du får säga om jag har fel i att den här debatten
              har präglats av den enighet som har funnits i oppositionen på
              den här punkten.
            </seg>
            <seg n="b71b82cc">
              Jag skulle kunna rabbla upp oenigheter hos er. Vad tycker ni
              egentligen om friskolor eller konfessionella skolor? Vad tycker
              Margareta Pålsson om Plymouthbrödernas skola? Ska de få starta
              skola? Björklund har varit väldigt tydlig i den frågan. Ska man
              få stänga skolor omedelbart och se till att de inte får drivas
              vidare i väntan på den juridiska prövningen? Jag tycker det. Vad
              tycker alliansen? Vad tycker ni om specialutformade program på
              gymnasieskolan? Vad tycker ni om omprövning av betyg? Vad tycker
              ni om Mats Gerdaus förslag om att privatisera vuxenutbildningen?
              Vad tycker ni om undervisning på modersmål? Vad tycker ni om studiestödet?
              Vad tycker ni om elevinflytandet?
            </seg>
            <seg n="20353b48">
              Jag skulle kunna ha en debatt här om frågor där ni tycker olika.
              Men jag tror att svensk skola skulle tjäna mycket på en debatt
              om vad som förenar oss och att vi bygger långsiktighet i skolpolitiken.
            </seg>
            <seg n="53f8041b">
              Men återigen frågan om resurserna: Hur många tusen lärare bedömer
              du kommer att bli av med jobben de närmaste åren?
            </seg>
          </u>
          <note type="speaker" n="027a20c6">
            Anf. 20 MARGARETA PÅLSSON (m) replik:
          </note>
          <u who="margareta_palsson_309089" xml:id="i-9c6f38aebe5add0e-1" n="bacfe948">
            <seg n="affdac88">
              Fru talman! Det blir tydligen samma diskussion oavsett vem som
              står här och vem som står på andra sidan. Diskussionen gäller
              det viktiga: Hur är det med lärarna i vårt land? Och den kristallkulan
              tror jag ingen har, inte ens en gång Mikael Damberg. Ingen vet
              hur denna globala finanskris kommer att utveckla sig. Ingen vet
              när det vänder, när vi ser det berömda ljuset i tunneln.
            </seg>
            <seg n="39c6081f">
              Jag kan börja med de första tusen varslen av lärare som drog
              som en chock genom Sverige. Då svarade Sveriges Kommuner och Landsting
              att anledningen till varslen av de tusen lärarna var att elevantalet
              minskade och att om man räknade strikt på det borde Sveriges kommuner
              ha varslat 2 000, om man bara räknar på elevantalet. Det vill
              säga att Sveriges Kommuner och Landsting påstår att varslandet
              av de tusen lärarna inte har ett dugg med finanskrisen att göra.
              Nu kan man tycka att det vore bra med fler lärare, men det är
              ju en sak som kommunerna bestämmer i sina budgetar om de ska öka
              lärartätheten. Återigen: De 2 000 lärarna har inte med finanskrisen
              att göra.
            </seg>
            <seg n="cea8dcf9">
              Vi kan också se var det varslas mest lärare. Jo, mest lärare
              varslas i de kommuner som styrs av Socialdemokraterna, ofta med
              hjälp av Vänstern och ofta också av Miljöpartiet. Vi har gjort
              en genomgång och tittat på de kommunerna och sett att det ofta
              samtidigt görs någonting annat, det vill säga att det byggs simhallar,
              spaanläggningar och eventanläggningar, så det är alldeles tydligt
              vad oppositionen prioriterar. Det är verkligen inte lärare utan
              flashiga anläggningar.
            </seg>
          </u>
          <note type="speaker" n="8a1c5fa8">
            Anf. 21 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-5d71153f022e4ee5-4" n="d7ca666e">
            <seg n="002505d5">
              Fru talman! Jag vet inte om Margareta Pålsson lever i verkligheten
              eller om Regeringskansliet inte har träffat någon kommunpolitiker
              som har tittat på skatteintäkterna och kostnaderna för socialbidragen
              de kommande åren. Det är dramatiska siffror. Det är kraftiga nedskärningar
              som väntar. Regeringen har valt att inte ge några pengar för i
              år. Och bara hälften av det som Konjunkturinstitutet kräver behövs
              för att inte behöva massuppsäga folk i kommuner och landsting,
              däribland lärare, de kommande åren.
            </seg>
            <seg n="866f1edd">
              Det är ett val ni har gjort, samtidigt som ni väljer att gå vidare
              och sänka skatten för Anders Borg och andra riksdagsledamöter
              med 13 000 kronor per år. Det är en prioritering man får göra
              om man tycker att Anders Borg förtjänar 13 000 kronor i år i skattesänkning
              eller om man tycker att skolorna och lärarna faktiskt är viktigare
              i ett krisläge. Jag gör den senare prioriteringen, och jag står
              för den prioriteringen, därför att politik är inte bara att prata,
              utan politik är också att välja och prioritera vad som är viktigast.
              Och i ett krisläge måste man bestämma sig för vad man prioriterar
              högst.
            </seg>
            <seg n="22b2c7ae">
              När det sedan gäller kommuner som väljer att göra olika prioriteringar
              är det inte bara så att regeringen väljer att inte ge kommuner
              de pengar som behövs för att förhindra massuppsägningar av lärare.
              Det är så att ni också har kommit på en ny idé om medfinansiering.
              Kommuner och landsting ska i detta krisläge gå in och finansiera
              statliga vägar. Det är briljant tänkt. Fråga Huddinge kommun hur
              de ska göra! De har fått erbjudandet att nu gå in med 540 miljoner
              kronor för att finansiera Södertörnsleden. Det är en helt ny princip
              i Sverige att kommunerna ska betala statliga vägar. Snacka om
              att vältra över kostnader för vägarna! Sedan tar staten inte sitt
              ansvar för kvaliteten i grundskolan. Därtill har man förändrat
              a-kassesystemet så att kostnaderna vältras över på kommunerna
              för socialbidrag.
            </seg>
            <seg n="9233b28f">
              Det är klart att regeringen har ett ansvar för den uppkomna situationen.
              Ta det ansvaret och stå för det! Ni har gjort era val. Jag tycker
              att ni gör fel val. Ni borde passa på att lära er något av 90-talskrisen
              och faktiskt se till att försöka värna skolan i den här krisen
              och inte göra samma misstag som förra gången.
            </seg>
          </u>
          <note type="speaker" n="33c91ad2">
            Anf. 22 MARGARETA PÅLSSON (m) replik:
          </note>
          <u who="margareta_palsson_309089" xml:id="i-9c6f38aebe5add0e-2" n="bacfe948">
            <seg n="ae0a1acc">
              Fru talman! Vi är väldigt noga med att inte göra samma misstag
              som Socialdemokraterna gjorde under 90-talskrisen. Då var det
              stora nedskärningar i skolan. Vi gör allt för att skydda välfärdens
              kärna.
            </seg>
            <seg n="bf7dbde1">
              Vi har infört tre stycken jobbskatteavdrag. Socialdemokraterna
              säger ja till de två. Jag förstår inte varför Socialdemokraterna
              ideligen står och kritiserar vad de själva har röstat bifall till.
              Det måste jag säga är lite konstigt.
            </seg>
            <seg n="d5243f4b">
              Mikael Damberg säger att kommunerna inte får några tillskott
              när kommunerna i år får 18 miljarder. Ja, jag vet vad som sker
              med socialbidragen, men med all respekt har de ju inte kostat
              18 miljarder mer i år. De kommer att kosta mer, men hur mycket
              är det ingen som vet.
            </seg>
            <seg n="2071fb96">
              Nästa år får kommunerna 28 miljarder mer, och ni står och säger
              att vi inte skickar några tillskott till kommunerna. Men vi har
              ju inte, som ni verkar ha, några sedelpressar i källaren, för
              så fort det är någonting ska det vara mer pengar. Jag såg att
              Socialdemokraterna nu vill ha läxläsning på schemat i skolan.
              Alla dessa frivilliga försök som är på gång, alla människor som
              lägger ned sin tid för att barn som inte får hjälp hemma ska kunna
              få läsa läxor nu vill ni ha det i skolan. Mikael Damberg rister
              på huvudet. Det var ju din partikamrat som sade det i radion och
              inte du, så jag kanske ska sluta prata om det.
            </seg>
            <seg n="d4ec958c">
              Jag vill i alla fall innan min talartid är slut säga att i skollagen
              kommer ni att få svar på alla frågor om hur det blir med konfessionella
              skolor och andra frågor. Vi har klarat att få fram en skollag
              på mindre än tre år. Ni klarade det inte på sju år.
            </seg>
            <seg n="197e7d2b">
              Innan sommaren kommer ska ni få läsa vad vi tycker om alla dessa
              saker.
            </seg>
          </u>
          <note type="speaker" n="b23d3d56">
            Anf. 23 MATS PERTOFT (mp) replik:
          </note>
          <u who="mats_pertoft_eb413b" xml:id="i-57793bd9314e8b91-3" n="28c09cf6">
            <seg n="10c7137d">
              Fru talman! Det är en spännande debatt det här. Jag undrar om
              man kan få några konkreta svar från alliansens sida eller om det
              bara blir icke-svar.
            </seg>
            <seg n="1ebf6cd5">
              Först ett påpekande. Jag och Mikaela Valtersson är rörande överens
              när det gäller friskolepolitiken. Jag är ganska mycket ute på
              friskolor, och där möter jag mest att man är väldigt förvånad
              över att det är en borgerlig alliansregering som inskränker den
              pedagogiska friheten och lägger fram väldigt detaljerade och styrande
              förslag när det gäller bidrag på lika villkor och som hotar de
              specialutformade programmen. Det är många förvånade över. Man
              hade inte väntat sig att en borgerlig regering på det sättet skulle
              hota den fria pedagogiken.
            </seg>
            <seg n="03c1ba33">
              Detta är blockpolitik, precis som Margareta Pålsson säger. Den
              är mer cementerad än någonsin. Varför är det så? Jo, för att Moderaterna
              och alliansen har tvingat fram detta. Det är ni som har cementerat
              blockpolitiken.
            </seg>
            <seg n="8bc5dfa0">
              Det vore bra om Margareta Pålsson kunde ta sig lite längre ut
              i verkligheten och se de problem som finns i kommunerna. Visst
              är det många lärare som är varslade på grund av ett minskat elevantal,
              men det är allt fler som blir varslade på grund av nedskärningar
              i kommunerna. Just den 90-talskris som Margareta Pålsson gång
              på gång tar upp ledde till neddragningar under sex år i kommunala
              skolor. Nu riskerar ni att administrera detta än en gång. Ni riskerar
              att genomföra de största neddragningarna i svensk skola på väldigt
              länge. Det rimmar illa med era högtravande ord om allt annat,
              till exempel satsningar i de tidiga åldrarna etcetera. Det är
              mycket trevligt med matematikprogram och så vidare, men var är
              verkligheten?
            </seg>
          </u>
          <note type="speaker" n="eb806660">
            Anf. 24 MARGARETA PÅLSSON (m) replik:
          </note>
          <u who="margareta_palsson_309089" xml:id="i-9c6f38aebe5add0e-3" n="bacfe948">
            <seg n="910820fa">
              Fru talman! Verkligheten säger att det aldrig någonsin har funnits
              så mycket pengar i svensk skola som det finns just nu. Vi ser
              stora, tunga orosmoln vid horisonten. Vi vet inte vad den globala
              finanskrisen kommer att innebära, men finns det någon som tror
              att vi skulle kunna låta kommunerna gå helt skyddade igenom en
              global finanskris? En del av kommunernas intäkter kommer från
              staten, men den allra största delen är avhängig av hur det går
              med arbetsmarknaden. Ingen regering i världen, inte ens en rödgrön
              regering, skulle kunna hindra det som händer på arbetsmarknaden.
            </seg>
            <seg n="489cfabc">
              Jag skulle vilja fråga Mats Pertoft om en intressant reservation
              som ni har, nämligen reservation nr 9. Där säger ni i Miljöpartiet
              att ni vill stänga de skolor som inte sköter sig. Den tankegången
              är inte främmande för mig. Vi har många gånger diskuterat om man
              ska kräva att dåliga skolor stängs. Hur ska det då bli? Det är
              ganska lätt att säga att fristående skolor ska stängas om de inte
              sköter sig. Det finns möjlighet för kommunerna att ta över de
              eleverna även om det skulle bli bekymmersamt på många ställen.
              Men Miljöpartiet och Mats Pertoft säger att alla skolor som inte
              sköter sig ska stängas. Jag skulle vilja höra hur det skulle se
              ut. Hur skulle det se ut i Gällivare där det är så låg kvalitet
              på undervisningen att de kommunala skolorna borde stängas? Hur
              skulle verkligheten se ut för de eleverna i Gällivare?
            </seg>
          </u>
          <note type="speaker" n="f23fa633">
            Anf. 25 MATS PERTOFT (mp) replik:
          </note>
          <u who="mats_pertoft_eb413b" xml:id="i-57793bd9314e8b91-4" n="28c09cf6">
            <seg n="8db289b7">
              Fru talman! Det är bra att Margareta Pålsson läser våra motioner.
              Det vore bra om hon läste dem noggrannare. Det framgår mycket
              tydligt i motionen att det också handlar om att friskolor i dag
              har rätt att bedriva verksamheten vidare under överprövningstiden
              när tillståndet är indraget. Det är det vi vill överpröva och
              stänga dem tidigare. Det handlar inte om att stänga alla direkt.
            </seg>
            <seg n="f6ac80d9">
              Detta är väldigt intressant. Margareta Pålsson säger att det
              aldrig har funnits så mycket pengar i skolan tidigare. Det är
              inte så konstigt. Det har aldrig funnits så många elever i till
              exempel gymnasieskolan. Hon säger också att man inte kan skydda
              kommunerna helt och hållet. Jag håller helt med om det. Man kan
              inte skydda någon verksamhet i samhället helt och hållet. Vi befinner
              oss i ett globalt krisläge. Ingen regering kan skydda någon helt
              och hållet.
            </seg>
            <seg n="524ac0a7">
              Problemet är att den här regeringen låter bli att skydda över
              huvud taget. Under 2009, sedan varslen har kommit, har det inte
              kommit ett enda öre mer till kommunerna på det här området. De
              har inte fått en enda respit. Många kommuner hoppades att det
              skulle komma någonting i vårpropositionen för 2009, men det kom
              inget. Nu är man tvungen att varsla desto mer. Det är nu vi ser
              vågen. Man har väntat och hoppats att alliansregeringen skulle
              ha lite medkänsla, lite sympati och lite ansvarskänsla för verksamheterna
              ute i landet, men det har ni inte. Ni skjuter inte till några
              pengar 2009 utöver den kompensation för ökade kostnader som ni
              inte ens uppfyllde i höstpropositionen förra året enligt SKL.
            </seg>
            <seg n="ed25fbd5">
              Det är det som är problemet. Ni tar inte ansvaret att upprätthålla
              den allmänna välfärden, och det gäller särskilt skolan, som är
              ålagt er av Sveriges väljare.
            </seg>
          </u>
          <note type="speaker" n="787fb9cc">
            Anf. 26 MARGARETA PÅLSSON (m) replik:
          </note>
          <u who="margareta_palsson_309089" xml:id="i-9c6f38aebe5add0e-4" n="bacfe948">
            <seg n="aa8dcaa3">
              Fru talman! Medkänsla för oss är 18 miljarder mer i år än förra
              året. Medkänsla för oss är 28 miljarder mer nästa år än 2008.
              Medkänsla för oss är att 5 miljarder betalas ut i december. Medkänsla
              för oss är att tänka på hösten när man lägger fram en budget som
              nu verkar för fjärde månaden av tolv. Man måste planera detta
              noga. Vi har inte system där vi budgeterar varje månad, utan det
              bygger på långsiktighet. Så fungerar vår regering till stöd och
              hjälp för alla.
            </seg>
            <seg n="0de9b19e">
              Vi har en lågkonjunktur där vi som väl är stod bättre rustade
              än Sverige gjorde under den förra lågkonjunkturen. Vi har en lågkonjunktur
              där den svenska arbetsmarknaden ligger på en mycket högre nivå
              än den gjorde när den förra lågkonjunkturen inträffade. Det är
              vår regerings förtjänst. Det är väldigt bra, för även om vi nu
              ser det förfärliga att människor blir arbetslösa varje dag kommer
              det inte att bli så många arbetslösa när vi ser slutnotan som
              det hade blivit om arbetslösheten hade börjat från den lägre sysselsättningsnivå
              som fanns under er tid. Det är vi och stora delar av svenska folket
              väldigt tacksamma för.
            </seg>
          </u>
          <note type="speaker" n="81c5a9c5">
            Anf. 27 CHRISTER NYLANDER (fp):
          </note>
          <u who="christer_nylander_5a0cc0" xml:id="i-8712ac7605d02515-0" n="83744aeb">
            <seg n="1bdbba80">
              Fru talman! Ekonomin har varit i fokus i denna debatt som i så
              många andra, och det är viktigt att den är det. Det är en bekymmersam
              situation Sverige befinner sig i just nu.
            </seg>
            <seg n="14603343">
              Många kommuners ekonomi är väldigt bekymmersam. Det svåra ekonomiska
              läget är en följd av den internationella finanskris som har drabbat
              Sverige väldigt hårt. En slutsats som jag tycker att man bör dra
              är att det ledde till en svaghet för svensk skola att kommunalisera
              den. Många kommuner har en finansiell bas som är alldeles för
              bräcklig. De har för få finansiella verktyg för att hantera sådana
              här situationer och se till att skolan klarar sig ur finansiella
              kriser och skarpa lågkonjunkturer. Till och med under en stark
              högkonjunktur, som vi hade tidigare, var det många kommuner som
              hade svårt med ekonomin.
            </seg>
            <seg n="ed39e426">
              Som bekant var Folkpartiet emot kommunaliseringen av skolan.
              I dagarna har den arbetsgrupp inom Folkpartiet som har hand om
              skolpolitiken presenterat ett förslag på att staten åter ska ha
              huvudmannaskapet för skolan. Det är viktigt för att säkerställa
              likvärdigheten i svensk skola och ge varje elev en chans att få
              en bra utbildning och god kunskap oavsett var man bor.
            </seg>
            <seg n="24f3a032">
              Det frågades tidigare i den här debatten var utbildningsministern
              är. Han är i Nederländerna för att där diskutera med sin motsvarighet
              om hur man tillsammans kan komma på nya sätt att lyfta upp skolan
              i Europa och i de olika länderna. Jag tror att det är viktigt
              att man använder sig av den möjligheten att se på andra länder
              och lära av varandra. Ska vi lyfta upp Sverige som kunskapsnation
              måste vi också se hur andra gör. För övrigt var han senast i torsdags
              här i kammaren för att svara på frågor om utbildningspolitik.
              Jag förutsätter att de i oppositionen som frågade var han var
              nu tog den möjlighet som fanns då att ställa sina frågor.
            </seg>
            <seg n="bff4ac5c">
              Fru talman! På Sandbäcksskolan i Sjöbo konstaterade man för drygt
              ett år sedan att två tredjedelar av eleverna höll på att missa
              behörighet till gymnasiet. Det var så många som inte hade tillräckliga
              kunskaper i svenska, engelska och matematik. Naturligtvis satte
              man in en lång rad åtgärder. Vid den första extralektionen i matematik
              kom fem elever. Efter tio minuter reste sig en av dem och sade:
              Jag har inte tid att vara kvar här för jag måste beställa tid
              för piercing. Två andra följde med henne ut ur klassrummet.
            </seg>
            <seg n="e143fece">
              Rektorn på denna skola konstaterade ganska snart att trots alla
              insatser man gjorde behövdes det ytterligare någonting. Det fanns
              en inställning på den här skolan till både skolan och skolarbetet,
              och det var en av förklaringarna till de dåliga resultaten. Det
              fanns en antipluggkultur på skolan, och det gör det på många andra
              ställen också. Det är en situation där de som lyckas på proven
              får skämmas och där de som har ambitioner är utanför. Inte heller
              föräldrarna är alltid tillräckligt engagerade.
            </seg>
            <seg n="74d10231">
              Men på den här skolan gav man inte upp. När jag kontaktade dem
              i veckan fick jag besked om att situationen nu ser betydligt bättre
              ut. Nu är det ungefär 70 procent av eleverna som ser ut att ha
              behörighet till de nationella programmen på gymnasiet. Det går
              att göra förändringar.
            </seg>
            <seg n="499e2ee6">
              Den här skolan fick mycket uppmärksamhet i medierna, men situationen
              är liknande på många andra håll. Det finns flera ungdomsgrupper
              och kulturer där man har en antipluggkultur. Ska vi lyfta Sverige
              som kunskapsnation handlar det om att ha rejäla politiska reformer
              men också om att våga se det som Margareta Pålsson var inne på
              tidigare, nämligen att det behövs en tydlighet i synen på att
              kunskap är viktig och att skolan är viktig. Det handlar om samhällets
              värdering av utbildning, och det handlar om att förtydliga föräldrarnas
              ansvar. Men det handlar också om att våga säga att eleverna själva
              har ett ansvar att satsa på skolan.
            </seg>
            <seg n="d90541a1">
              Fru talman! Vi är nu inne i en reformperiod i svensk utbildningspolitik
              som i grunden kraftfullt kommer att förbättra Sveriges möjligheter
              framöver. Det är också en reformperiod som stärker de enskilda
              individerna, och det är därmed en liberal reformpolitik som vi
              från Folkpartiet naturligtvis är väldigt stolta över. Vi byter
              nu ut en flummig skolpolitik mot en politik där man har tydligt
              fokus på kunskap och där man har tydliga kunskapskrav och höga
              förväntningar men också hjälper de elever som behöver extra stöd.
            </seg>
            <seg n="053962f2">
              Vi lyfter förskolans pedagogiska roll och uppdrag. Vi gör en
              tidig uppföljning. Vi har fler betygssteg och tidigare betyg,
              och vi ger tidigare och bättre stöd. Därutöver ger vi extra stimulans
              för dem som behöver det, för det finns de som vill gå lite snabbare
              fram.
            </seg>
            <seg n="cb75b716">
              En ny skollag är på gång som bland annat kommer att se till att
              lärare och rektor får större chans att etablera arbetsro på skolan.
              En trappa av åtgärder kommer att finnas där en av åtgärderna är
              att man ska kunna stänga av eller flytta de elever som stör andra
              men också förstör för sig själva.
            </seg>
            <seg n="5f2836ce">
              Vi gör detta därför att vi vet att en bra arbetsmiljö är helt
              avgörande för bra arbetsresultat. Det gäller i arbetslivet, och
              det gäller också i skolan. Särskilt vet vi att de som behöver
              skolan allra mest också är de som behöver arbetsro allra bäst.
            </seg>
            <seg n="8946649f">
              Mina kolleger har presenterat en hel del av de reformer som är
              på gång. Jag tänkte därför bara fördjupa mig i två av dem. Det
              som avgör hur det går för svensk skola och den reformpolitik vi
              just nu driver handlar om hur lyckosamma vi är och hur duktiga
              vi är på att se till att de bäst lämpade lockas till läraryrket.
              Det handlar delvis om att locka dem dit, men också om att därutöver
              ge dem en bra utbildning och kontinuerlig fortbildning med goda
              förutsättningar i klassrummet i vardagen.
            </seg>
            <seg n="20ebe72b">
              Att höja läraryrkets status är kanske den allra viktigaste delen
              av skolpolitiken framöver om man ska sikta högt. Antalet förstahandssökande
              till lärarutbildningen har sjunkit drastiskt de senaste tio åren,
              men det går att vända. Det finns andra länder som har lyckats
              vända en sådan liknande trend, till exempel England. Norge är
              nu också på väg att ha ett program för att locka fler till läraryrket.
              Det måste vara mer poppis att söka till lärarhögskolan än att
              söka till Idol på tv.
            </seg>
            <seg n="e1767d0d">
              Under 2009 kommer vi därför att presentera en ny lärarutbildning.
              Vi tycker att det behövs ökade krav och kvalitet men också att
              studietakten kan höjas. Vi vill ha lågstadielärare som ska vara
              experter på att lära barn att läsa, skriva och räkna. Vi ska ha
              gymnasielärare med djupa ämneskunskaper, och vi ska ha en förskolelärarutbildning
              som har en tydlig egen profil som därmed också stärker förskollärarnas
              status.
            </seg>
            <seg n="94236822">
              Vi måste också fortsätta med våra fortbildningssatsningar. Vi
              måste införa lärarlegitimation, tydligare behörighetskrav och
              bättre karriärvägar än vad som finns i dag. Detta är en av de
              allra viktigaste strategiska sakerna ett land kan göra för att
              höja sin skola men också för att därmed se till att man kan konkurrera
              i kunskapssamhället. Vi måste förmodligen också vara beredda att
              se till att lärarna får betalt för det de gör.
            </seg>
            <seg n="d7b1e1d6">
              Fru talman! En annan fråga som ligger mig varmt om hjärtat är
              hur skolan kan användas för att förbättra integrationen och bryta
              segregationen. Många har säkert en bild av att vi i Sverige är
              väldigt duktiga på att ta emot nyanlända elever. På många håll
              är vi det, men det finns också många exempel på motsatsen. Bland
              de elever som kommer till Sverige efter grundskolans start är
              det väldigt många som inte klarar behörighetskraven till gymnasiet.
              Det är uppemot hälften av dem som inte gör det.
            </seg>
            <seg n="7dcddd78">
              Om man gräver lite djupare i den senaste PISA-undersökningen
              om 15-åringars matematikkunskaper ser man att Sverige är ett av
              de länder som har störst skillnad i matematikkunskaper bland 15-åringar
              när man jämför inrikes och utrikes födda. Bilden är inte riktigt
              den att vi är bäst i Sverige.
            </seg>
            <seg n="7724cc66">
              Det är viktigt att man har höga förväntningar på alla elever.
              Därför måste man säga nej till de experiment som går ut på att
              sänka ambitionerna för nyanlända elever. Tvärtom ska vi ha höga
              ambitioner och se till att Sverige blir bland de bästa på att
              ge utrikes födda elever en bra utbildning. Kvaliteten skiftar
              väldigt mycket ute i kommunerna. Framför allt skiftar kvaliteten
              när det gäller förberedelseklasserna. Vi tror att det behövs ett
              kvalitetslyft för förberedelseklasserna med tydligt fokus på inlärning
              av det nya språket men också där man får ämnesundervisning efter
              den nivå man är på. Det behövs en bättre validering av elevernas
              förkunskaper.
            </seg>
            <seg n="e4c61974">
              Att lyfta skolan i utanförskapsområdena är en av de viktigaste
              politiska åtgärderna som vi har framför oss de närmaste åren inom
              skolpolitiken. Det behövs att vi lyfter fram de goda exempel som
              finns, att vi sprider de saker som fungerar, att vi premierar
              framgångsrika skolor i utanförskapsområden och ser till så att
              fler lär sig av dessa så att de kan lyckas. Vi tror att det behövs
              magnetskolor i socialt utsatta områden där man faktiskt använder
              skolan som en effektiv murbräcka mot segregation.
            </seg>
            <seg n="514385d8">
              Fru talman! Med dessa ord yrkar jag bifall till förslaget i betänkandet.
            </seg>
          </u>
          <note n="3f77fa33">
            I detta anförande instämde Karin Granbom Ellison (fp).
          </note>
          <note type="speaker" n="b100d839">
            Anf. 28 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-5d71153f022e4ee5-5" n="d7ca666e">
            <seg n="94af302d">
              Fru talman! Jag vill först instämma i några saker, jag också.
              Jag tror att det här med kultur och förväntningar är oerhört viktigt.
              Man ska ha tydliga kunskapsmål men också bra uppföljning för att
              styra resurser tidigt. Jag tror också att det är viktigt att jobba
              med lärarnas status och att jobba med långsiktighet för att få
              in fler som vill söka till lärarutbildningen, liksom att jobba
              med lämplighetstester och AT-tjänstgöring. Men då är det också
              viktigt att inte sänka nivån på ämneskunskaperna i lärarutbildningen.
            </seg>
            <seg n="b233e45f">
              Jag tror att lärarutbildningen är ett sådant område där vi borde
              komma överens i brett politiskt samförstånd om hur den ska se
              ut, för det är en långsiktig reform. Jag ser fram emot att ha
              sådana diskussioner i utbildningsutskottet där vi har möjlighet
              att komma överens och skapa långsiktighet om majoriteten är villig
              att skapa samförstånd.
            </seg>
            <seg n="fda1136e">
              Sedan vill jag säga en sak om statens ansvar, för detta blir
              lite parodiskt. Först anklagas vi för att tycka olika. Sedan börjar
              Christer Nylander med att kräva att vi ska förstatliga skolan.
              Kommer det också i skollagen nu om någon månad? Jag bara undrar,
              för det är lite intressant. Man kan ju diskutera förstatligande
              av skolan, men med det sätt som regeringen nu hanterar den här
              växande skolkrisen på vore det väl inte så bra att förstatliga
              skolan nu när staten tar halva ansvaret för de kvalitetsbrister
              som skolan står inför framöver! Det är ju ett halvt statligt ansvar,
              så du tappar lite i trovärdighet. Du vill att staten tar ansvar,
              men du vill inte att staten går in och räddar skolorna från krisen.
              Det blir ju lite konstigt. Varför ska ni då ta över? Är det för
              att fortsätta att inte satsa på skolorna när ni har fått ansvaret
              för dem?
            </seg>
            <seg n="d007de7a">
              Jag har ställt två frågor. Kan Christer Nylander svara på hur
              många lärare som han bedömer kommer att förlora jobbet de närmaste
              åren? Det var den första frågan. Den andra frågan är: Hur ser
              Folkpartiet nu på att Huddinge kommun till exempel ska ta 540
              miljoner kronor från skolan och äldreomsorgen för att bygga Södertörnsleden?
              Det är en väg som staten borde finansiera. Är det rimligt att
              kommuner i det här konjunkturläget ska ta över statliga kostnader
              för infrastruktur?
            </seg>
          </u>
          <note type="speaker" n="cf943de1">
            Anf. 29 CHRISTER NYLANDER (fp) replik:
          </note>
          <u who="christer_nylander_5a0cc0" xml:id="i-8712ac7605d02515-1" n="83744aeb">
            <seg n="0dcf3223">
              Fru talman! Lärarutbildningsreformen blir en av de viktigaste
              vi gör under den här mandatperioden. Det är centralt att vi får
              en lärarutbildning som lockar bra och duktiga elever att söka
              sig dit, som ger dem en bra utbildning och som dessutom ger dem
              bra förutsättningar att sköta klassrumssituationen.
            </seg>
            <seg n="c26c2ffe">
              Det finns många brister i den lärarutbildning vi har just nu.
              Därför säger jag att det är ett av de viktigaste reformområdena
              framöver.
            </seg>
            <seg n="9667d1b1">
              Remissrundan på Lärarutbildningsutredningen är precis avslutad.
              Det finns all anledning att läsa remissvaren väldigt noga. Det
              är bra och viktigt att vi får en lärarutbildning som är brett
              förankrad men som också har en förmåga att ge bra lärare till
              skolan.
            </seg>
            <seg n="e2f5d4ea">
              Jag har läst en del av remissvaren och konstaterar att det finns
              en ganska god samstämmighet om att man behöver fördjupa till exempel
              ämneskunskaper hos många av de kategorier som ska bli lärare.
              Men det finns också ett behov av att ha tydliga inriktningar i
              lärarutbildningen där man blir expert på det som man ska utbilda
              sig i.
            </seg>
            <seg n="433d2665">
              Mikael Damberg funderar lite kring kommunernas och statens ansvar.
              Han säger att jag är inkonsekvent. Samtidigt säger han själv att
              kommunerna ska ha kvar huvudmannaskapet för skolan, men det är
              staten som ska betala det som inte finns i dag.
            </seg>
            <seg n="4adbe674">
              Jag tror att ett av problemen är, och det är den analys som Folkpartiet
              gör, att när Socialdemokraterna valde att kommunalisera skolan
              gjorde de det av effektivitetsskäl och ekonomiska skäl. Vi ser
              nu att många kommuner inte klarar av att ta ansvar för skolan.
              Därför skjuter staten till pengar.
            </seg>
            <seg n="d0ccb16f">
              När Socialdemokraterna nu kritiserar regeringens ekonomiska politik
              måste man ändå säga att de inte är det minsta trovärdiga själva.
              Det är en brandkårsutryckningspolitik som har inneburit att man
              under de senaste åren har använt statens finanser så många gånger
              till alla möjliga utryckningar att det nu inte finns det minsta
              trovärdighet kvar för att en socialdemokratisk ekonomisk politik
              skulle innebära något extra till skolorna ute i kommunerna.
            </seg>
          </u>
          <note type="speaker" n="496d1ca9">
            Anf. 30 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-5d71153f022e4ee5-6" n="d7ca666e">
            <seg n="865102f8">
              Herr talman! Frågan om den ekonomiska politiken kanske kommer
              lite långt från ämnet, men jag avsätter gärna en minut för det.
              Jag tror att svenska folket vet att Socialdemokraterna kan regera
              Sverige. Svenska folket vet att vi har tagit Sverige ur ekonomiska
              kriser förr. Det gör man inte genom att i en brinnande lågkonjunktur,
              då skola för skola kommer att tvingas säga upp lärare den närmaste
              tiden, sänka skatterna mest för dem som har de högsta inkomsterna.
              Det är inte så man håller ihop ett samhälle, det är inte så man
              skapar utvecklingskraft och prioriterar det som viktigt. Ni gör
              en annan prioritering, och det får stå för er.
            </seg>
            <seg n="a947645f">
              Ta gärna en diskussion om förstatligande av skolan med era borgerliga
              allianskompisar. Ni verkar inte vara helt överens. Jag tycker
              bara att du, Christer Nylander, är lite inkonsekvent när du säger
              att staten borde ta ansvar för skolan då vi har krisläge och Konjunkturinstitutet
              gör bedömningen att kanske 12 000 personer inom kommuner och landsting
              kommer att sägas upp de närmaste åren, däribland många lärare.
              Du säger att staten ska ta ett ökat ansvar, men så tar du inte
              det ansvaret. Då kan man fundera på vad du ska ha ansvaret för
              om du inte tänker ta det ansvaret. Vi tror inte att det är någon
              genväg att förstatliga skolan för att lösa alla skolans problem.
              Jag tror att det finns en poäng med närhet och dialog kring skolutvecklingsfrågor.
              Men staten har som garant för likvärdighet och alla ungas rätt
              till en bra utbildning ett ansvar för skolans finansiering, självklart.
            </seg>
            <seg n="30e216cd">
              Jag har ställt två frågor och hoppas att du kan svara på dem.
              Hur många tusen lärare bedömer Christer Nylander kommer att få
              lämna skolan de närmaste åren? Det är en ganska enkel fråga att
              svara på, tycker jag, eftersom regeringen måste ha gjort beräkningar
              av detta inför vårbudgeten och valt att inte prioritera det här
              området tillräckligt mycket.
            </seg>
            <seg n="f0988fa1">
              Den andra frågan handlar om medfinansiering. Ni brukar tala om
              att man ska prioritera kärnverksamheten i kommunerna. Är det då
              rätt att kommunerna för första gången ska gå in massivt med medfinansiering
              av vägar? Jag tog Huddinge som exempel eftersom jag känner det
              från min egen region. De kanske ska gå in med 540 miljoner kronor
              i det här krisläget för att finansiera en statlig Södertörnsled.
              Är det rimligt?
            </seg>
          </u>
          <note type="speaker" n="b3f8f7c8">
            Anf. 31 CHRISTER NYLANDER (fp) replik:
          </note>
          <u who="christer_nylander_5a0cc0" xml:id="i-8712ac7605d02515-2" n="83744aeb">
            <seg n="014d06ee">
              Herr talman! Mikael Damberg inleder sitt inlägg med att säga
              att ekonomisk politik ligger lite väl långt från ämnet för den
              här debatten. Jag kan bara konstatera att nästan alla av Mikael
              Dambergs inlägg i debatten har handlat om ekonomisk politik. Sedan
              börjar han tala om infrastrukturpolitik. Han vill att vi ska diskutera
              vägar och vägfinansiering i debatten om grundskolan när det finns
              så mycket att diskutera om grundskolan.
            </seg>
            <seg n="5a9f3075">
              Jag skulle kunna fortsätta att prata om den ekonomiska politiken
              där ni gång på gång det senaste året har krävt nya insatser från
              staten. Vi ska äga bilföretag, vi ska äga ett och annat företag,
              vi ska lösa den och den frågan. Slutsumman av allt detta är att
              ni inte är ett dugg trovärdiga när det gäller att se till att
              skolan får resurser.
            </seg>
            <seg n="1f17098e">
              Därför är det viktigt att vi har en alliansregering som sköter
              svensk ekonomi, som vågar prioritera och vågar säga nej till alla
              de lockrop som kommer från er.
            </seg>
            <seg n="cd154b44">
              Brandkårsutryckningar är också en del av er skolpolitik, det
              ser jag i er reservation här. Man ska skicka lärare i en brandkårsutryckning
              till skolor som inte fungerar. De helikopterlandar där och ska
              inom någon månad lösa problemen. Jag tror att man löser problemen
              i svensk skolpolitik på ett helt annat sätt. Man ser till att
              man lockar de bäst lämpade studenterna att söka sig till lärarutbildningen,
              ger en bra lärarutbildning och fortbildning till alla lärare,
              utvärderar skolans resultat så tidigt som möjligt och sätter in
              resurser så tidigt som möjligt så att de som behöver extra stöd
              får det. Och man gör mycket annat. Det är just den politiken som
              Sverige nu genomför.
            </seg>
            <seg n="c77871d6">
              Infrastrukturpolitiken får vi ta upp i något annat sammanhang.
              Nu diskuterar vi utbildningsutskottets betänkande om grundskolan.
            </seg>
          </u>
          <note type="speaker" n="0b39f7e8">
            Anf. 32 MATS PERTOFT (mp) replik:
          </note>
          <u who="mats_pertoft_eb413b" xml:id="i-57793bd9314e8b91-5" n="28c09cf6">
            <seg n="ed156c6c">
              Herr talman! Det är intressant att veta att utbildningsministern
              är i Holland. Hoppas att han gör ett bra jobb där. Problemet är,
              som jag tog upp i mitt anförande, att jag inte kan minnas när
              han senast över huvud taget bevistade en av utbildningsutskottets
              debatter i riksdagen. Jag tycker att en utbildningsminister borde
              vara närvarande vid de viktigare debatterna, inte vid alla. Men
              att vara frånvarande i denna höga grad som utbildningsministern
              är tycker jag är anmärkningsvärt. Visst kan utbildningsministern
              anse att utbildningsutskottet är transportkompani för hans lagförslag.
              Men jag vet inte vad Christer Nylander tycker om att bli kallad
              för transportkompani.
            </seg>
            <seg n="8cd01468">
              Jag har en fråga som handlar om ekonomin och det ekonomiska läget.
              Jag noterade i vårpropositionen att regeringen konstaterar att
              man inte kommer att göra av med alla pengar för Lärarlyftet eftersom
              det är för få sökande. Här står Christer Nylander och berömmer
              sig, och jag tycker att Lärarlyftet är en bra satsning. Miljöpartiet
              har stöttat det, det är inget fel i det. Men även det drabbas
              av de ekonomiska neddragningarna i kommunerna, för kommunerna
              har inte råd att prioritera detta.
            </seg>
            <seg n="eb57ba12">
              Det visar så väldigt tydligt hur er politik säckar ihop inför
              den här ekonomiska situationen, och ni är inte beredda att stötta
              skolan. Ni är inte beredda att se till att våra lärare verkligen
              får den fortbildning som de har sagt att de vill ha. Varför kan
              ni inte se till att ge bidrag som gör det möjligt för lärarna
              att fortsätta att få den utbildning och fortbildning som de så
              väl behöver? Det är en bra satsning. Inte ens era egna bra satsningar
              orkar ni stå upp för, utan vi ser ett moras. Vi kan räkna med
              liknande situation som vi hade under 90-talet på Sveriges skolor.
            </seg>
          </u>
          <note type="speaker" n="e890f14e">
            Anf. 33 CHRISTER NYLANDER (fp) replik:
          </note>
          <u who="christer_nylander_5a0cc0" xml:id="i-8712ac7605d02515-3" n="83744aeb">
            <seg n="7055f1c8">
              Herr talman! Mats Pertoft tycker att det är ett problem att han
              inte kan minnas när utbildningsministern var i kammaren senast.
              Det finns större problem i svensk skola än just det problemet.
              Det finns större problem som handlar om att kunskapsresultaten
              sjunker, som handlar om att det är för få som söker till lärarutbildningen.
              Det finns en antipluggkultur i vissa delar av samhället som gör
              att elever och föräldrar inte satsar tillräckligt mycket på skolan.
              Allt detta är ett större problem än att Mats Pertoft inte minns
              när utbildningsministern var här senast.
            </seg>
            <seg n="bc8444f6">
              När det sedan gäller Lärarlyftet kan man konstatera att där är
              inkonsekvensen väldigt tydlig. Mats Pertoft säger att Lärarlyftet
              är en väldigt bra reform, men Miljöpartiet har aldrig genomfört
              något liknande. Mats Pertoft säger att lärarfortbildningen är
              extremt viktig, att kommunerna behöver hjälp att lösa det. Det
              är precis det vi har gjort. Vi har satsat miljard efter miljard
              för att stärka lärarfortbildningen. Vi har sett att inte ens under
              brinnande högkonjunktur har många kommuner prioriterat fortbildningen
              av lärare. Vi menar att fortbildningen av lärare är något som
              är väldigt centralt för att få bättre resultat i svensk skola.
            </seg>
          </u>
          <note type="speaker" n="7fa911a3">
            Anf. 34 MATS PERTOFT (mp) replik:
          </note>
          <u who="mats_pertoft_eb413b" xml:id="i-57793bd9314e8b91-6" n="28c09cf6">
            <seg n="8a067fc3">
              Herr talman! Personligen tar jag de möjligheter jag får för att
              ha en debatt med Jan Björklund, senast förra veckan under frågestunden.
              Men jag konstaterar att Christer Nylander inte ens svarar på frågan
              om varför utbildningsministern inte vill närvara vid några av
              de skolpolitiska debatter som utbildningsutskottet har här i kammaren.
              I stället för att svara på ett hederligt sätt på frågan om resurserna
              till kommunerna blev det ett allmänt inlägg om att oppositionen
              inte har någon vettig politik.
            </seg>
            <seg n="f4bbcd47">
              Frågan är: Vad kan alliansregeringen göra för att ge kommunerna
              ekonomiska möjligheter att fortsätta satsningarna på skolan, fortsätta
              fortbildningen och fortsätta att se till att svensk skola kan
              växa i stället för att krympa? Det handlar om eleverna ute i skolorna,
              det handlar om lärarna och det handlar om resultaten. Det är det
              min fråga handlar om.
            </seg>
            <seg n="bf61e11a">
              Då får jag ett intetsägande svar, som mer handlar om politisk
              retorik. Och visst kan Christer Nylander välja att ge sådana svar,
              liksom alla andra alliansföreträdare här i kammaren i dag. Jag
              kan bara konstatera att väljarna och Sveriges folk knappast blir
              klokare av detta.
            </seg>
            <seg n="e549e5fd">
              Vi ser en regering som står still, som inte vågar göra de insatser
              som behövs ekonomiskt för att se till att skolan fortsätter ute
              i kommunerna. Vi ser en regering som är handfallen i denna fråga
              och i stället skjuter allting framför sig.
            </seg>
          </u>
          <note type="speaker" n="2736353f">
            Anf. 35 CHRISTER NYLANDER (fp) replik:
          </note>
          <u who="christer_nylander_5a0cc0" xml:id="i-8712ac7605d02515-4" n="83744aeb">
            <seg n="1f594f32">
              Herr talman! Utbildningsministern är på ett statsbesök i Nederländerna
              för att diskutera med deras utbildningsminister vilka lärdomar
              man kan dra av varandras åtgärder när det gäller att förbättra
              skolan. Jag tror att det är väldigt nyttigt för svensk skola att
              vi ibland lyfter blicken och lär av andra.
            </seg>
            <seg n="a84d6246">
              Detta tog jag upp i mitt inlägg, och jag tycker därför att det
              är lite konstigt att Mats Pertoft nu återigen frågar varför jag
              inte svarar på hans frågor om detta.
            </seg>
            <seg n="1da0a6dc">
              Sedan är det så här. Världsekonomin är nu inne i en väldigt besvärlig
              situation. Det började med en finanskris i USA, med problemen
              med bolån, och sedan spred den sig snabbt och mycket skarpt över
              hela världen. Det drabbade också svensk ekonomi och svenska statsfinanser.
              Jag tycker att det är viktigt att man då har en ekonomisk politik
              som är mycket seriös och mycket trovärdig och, på det sätt som
              alliansen nu också har gjort, tar del av situationen men också
              genomför viktiga reformer.
            </seg>
            <seg n="c086df06">
              Det som oppositionen däremot har gjort eftersom vi får frågan
              om detta hela tiden är det rätt rimligt att vi svarar på den är
              att utlova pengar gång på gång. Det har inte funnits ett problem
              som har uppmärksammats i medierna som ni inte har velat slänga
              pengar till. Hade man genomfört den politik som ni nu står för
              hade det inte funnits några pengar alls att satsa på kommunerna
              i det läge vi nu befinner oss i.
            </seg>
            <seg n="3347d8f9">
              Vi har, som mina kolleger tidigare anfört, lagt in en hel del
              nya resurser till kommunsektorn under det här året. Vi kommer
              nästa år att flytta över ytterligare miljarder till svenska kommuner.
            </seg>
            <seg n="f140789f">
              Faktum är att hela världen står inför en mycket besvärlig ekonomisk
              situation, och den kommer att märkas i Sverige och kommer att
              märkas i svenska kommuner. Ingen regering i världen kan lösa de
              situationer som ekonomin nu utsätts för. Framför allt skulle inte
              en rödgrön regering som lovar pengar till allt annat kunna göra
              någonting i den situation som vi nu befinner oss i. Därför ska
              vi vara väldigt glada över att vi har en regering som tar ekonomin
              på allvar.
            </seg>
          </u>
          <note type="speaker" n="d1880520">
            Anf. 36 ROSSANA DINAMARCA (v) replik:
          </note>
          <u who="rossana_dinamarca_5b4631" xml:id="i-3892ed7f55d56246-3" n="8ccd151d">
            <seg n="ec1ae17d">
              Herr talman! Det finns många frågor som jag skulle kunna ta upp
              med Christer Nylander, men jag ska ändå försöka hålla mig till
              det som handlar om den ekonomiska politiken.
            </seg>
            <seg n="05cc72d2">
              Christer Nylander sätter ganska stort fokus på läraren; att man
              ska höja statusen och förbättra lärarutbildningen och att det
              är viktigt med lämpliga lärare i skolan. Men samtidigt står vi
              i ett läge just nu där man varslar lärare. Skolan behöver fler
              lärare, men ni gör ingenting för att förhindra de varslen.
            </seg>
            <seg n="12d5d23a">
              I ett tidigare anförande pratar man om att det är ett sjunkande
              elevantal. Men om vi skulle låta de lärare som är varslade i dag
              vara kvar skulle vi ändå inte uppnå den lärartäthet som vi hade
              läsåret 1990/91. Det är inte så att vi har för mycket lärare.
              Eller man kanske tyckte från den här regeringens sida att det
              finns för många lärare som tar upp syre i klassrummen inte vet
              jag.
            </seg>
            <seg n="27669616">
              Man har också i anföranden här tidigare pratat om hur mycket
              pengar man ger. Det har varit 18 miljarder och 25 miljarder. Men
              det som kommunerna får nästa år är 7 miljarder.
            </seg>
            <seg n="865c2d9a">
              SKL har kritiserat och sågat sättet att beräkna när man pratar
              om de här fantasisummorna och har sagt att man använder samma
              siffror om och om igen och i olika sammanräkningar. Men det som
              det de facto handlar om är 7 miljarder. Konjunkturinstitutet säger
              att det skulle behövas 12 miljarder till kommunerna. Men detta
              är återigen 2010.
            </seg>
            <seg n="b89655c8">
              Christer Nylander! Vad gör ni för att hindra de lärarvarsel som
              ligger i dag?
            </seg>
          </u>
          <note type="speaker" n="5492e883">
            Anf. 37 CHRISTER NYLANDER (fp) replik:
          </note>
          <u who="christer_nylander_5a0cc0" xml:id="i-8712ac7605d02515-5" n="83744aeb">
            <seg n="f9caad28">
              Herr talman! Det är inga fantasisummor, som tidigare sagts i
              debatten. Jag kan dra dem.
            </seg>
            <seg n="bdcd1b91">
              Det handlar om sänkt arbetsgivaravgift, som för kommunsektorn
              innebär 2,9 miljarder. Det är en nedsättning av arbetsgivaravgiften
              för unga som innebär 1,5 miljarder för kommunsektorn. Det handlar
              om fastighetsavgifter. Det handlar om generella och specialdestinerade
              bidrag. Vi har bland annat på skolans område genomfört en satsning
              på läsa-skriva-räkna som omfattar 1 miljard. Vi har från statens
              sida gått in och hjälpt till med fortbildning av lärare, som är
              en mångmiljardsatsning. Det är också väldigt mycket annat.
            </seg>
            <seg n="c2730693">
              Staten har sett att kommunerna i den situation som var under
              högkonjunkturen och som är nu under den skarpa lågkonjunkturen
              inte har haft fulla finansiella muskler och andra muskler för
              att se till att skolan fungerar bra. Därför har staten gått in
              och stöttat ytterligare med resurser. Under nästa år kommer det
              ytterligare 7 miljarder och de kommande åren ytterligare 5 miljarder
              till kommunsektorn, av just den anledningen att staten ser att
              kommunerna behöver stöd.
            </seg>
            <seg n="d67f1486">
              Samtidigt är det viktigt att se att i den situation som Sverige
              och alla andra länder i världen befinner sig i kan man inte sköta
              ekonomisk politik på ett sådant sätt att man lovar pengar till
              allting.
            </seg>
            <seg n="d87a28da">
              Rossana Dinamarca har lovat pengar till att stötta bilindustrin
              i sitt hemlän, och det är självklart att hon gör det som oppositionspolitiker
              från Vänsterpartiet. Men man kan inte sköta statens finanser på
              det sättet att man så fort det skrivs en insändare i en tidning
              på hemmaplan lovar nya statliga miljarder, eller att man så fort
              ett företag har problem lovar nya statliga miljarder.
            </seg>
            <seg n="38e6ecaf">
              Hade man genomfört den politik som Rossana Dinamarca står för
              hade vi haft färre sysselsatta i svensk ekonomi i dag och betydligt
              sämre statliga finanser. Då hade man inte kunnat göra någonting
              av det som vi nu gör för att stötta svensk skola.
            </seg>
          </u>
          <note type="speaker" n="511d7438">
            Anf. 38 ROSSANA DINAMARCA (v) replik:
          </note>
          <u who="rossana_dinamarca_5b4631" xml:id="i-3892ed7f55d56246-4" n="8ccd151d">
            <seg n="6d8d8965">
              Herr talman! Det har varit svårt att få majoritetspolitikerna
              att svara på frågan som ställs, nämligen: Vad gör den här regeringen
              för att hindra de varsel som ligger i dag? Hur ser vi till att
              de varslade lärarna kan stanna kvar i skolan?
            </seg>
            <seg n="d1a7bde0">
              De satsningar som Christer Nylander nämner här är ju gamla saker.
              Det är satsningar som ni har gjort tidigare. Det är inga nya satsningar.
              Jag förstår att SKL sågar det här förslaget. Man förmår inte ens
              göra någonting i dag.
            </seg>
            <seg n="07b97910">
              Man hänvisar hela tiden konsekvent till att det här är en global
              kris. Javisst, det är det. Men det finns också ett nationellt
              ansvar. Det går att påverka den ekonomiska politiken. Men vill
              regeringen påverka den? Eller är det den råa kapitalismen som
              vi står inför och som vi har att bevittna, att det är så här det
              fungerar? Den som klarar sig klarar sig, och den som inte gör
              det är det synd om.
            </seg>
            <seg n="715684a9">
              Låt mig komma tillbaka till den fråga som jag vill ha svar på,
              nämligen: På vilket sätt förhindrar ni att 2 700 varslade lärare
              kan förlora jobben?
            </seg>
          </u>
          <note type="speaker" n="f748fcde">
            Anf. 39 CHRISTER NYLANDER (fp) replik:
          </note>
          <u who="christer_nylander_5a0cc0" xml:id="i-8712ac7605d02515-6" n="83744aeb">
            <seg n="dbe68232">
              Herr talman! Rossana Dinamarca säger att vi inte svarar på frågorna.
              Jag måste konstatera att jag har svarat på frågorna, och övriga
              företrädare för majoritetspartierna har svarat på frågorna. Att
              vi sedan inte svarar exakt så som Rossana Dinamarca vill att vi
              ska svara är en helt annan fråga, för Rossana Dinamarca står för
              en politik som vi inte står för.
            </seg>
            <seg n="53568574">
              Jag tror att svenska kommuner är väldigt glada över de satsningar
              som regeringen har gjort tidigare. Rossana Dinamarca kallar det
              gamla pengar, men det är de facto pengar som finns i kommunsektorn
              just nu. Det handlar om ganska stora resurser: 18 miljarder under
              året och ytterligare 7 miljarder nästa år. Så fortsätter det.
            </seg>
            <seg n="112c8bfc">
              Rossana Dinamarca har röstat emot flera av de satsningar vi har
              gjort, och det innebär att de pengarna inte skulle ha funnits.
              Man kan inte säga att gamla satsningar och gamla överföringar
              från staten till kommunerna inte finns därför att de inte genomförs
              i dag. De pengarna finns i kommunsektorn i dag och används i kommunsektorn
              i dag. Det ska vi nog vara väldigt glada för. Hade vi däremot
              fört den ekonomiska politik som oppositionen står för hade det
              i dag inte funnits några muskler alls från statens sida för att
              hjälpa kommunerna i den svåra situation som de är i.
            </seg>
            <seg n="51a542d5">
              Jag tycker att ni från oppositionens sida ska fundera på detta:
              Hur mycket vågar ni urgröpa svenska statsfinanser? Hur tror ni
              att det kommer att gå för svensk ekonomi och svensk välfärd om
              man för en ekonomisk politik som inte tar ansvar för att vi har
              ordning och reda i statsfinanserna? Skulle man göra det skulle
              vi ha fått en 90-talskris som skulle se betydligt värre ut de
              kommande åren än de problem som vi kan se nu när den internationella
              krisen slår så hårt mot Sverige. Det är viktigt att man i sådana
              här situationer tar ansvar för svensk ekonomi och inte bara lovar
              bort pengar, som Vänsterpartiet så ofta gör.
            </seg>
          </u>
          <note type="speaker" n="86e38bbf">
            Anf. 40 GUNILLA TJERNBERG (kd):
          </note>
          <u who="gunilla_tjernberg_794b01" xml:id="i-e4f6c4eda0fe3f33-0" n="70d4f049">
            <seg n="8a854234">
              Herr talman! För några veckor sedan besökte jag en skola i norra
              Sverige. Det är en skola där rektorn har arbetat länge, både som
              lärare och nu som den med ansvar för att leda skolan. Rektorn
              sade till mig vid besöket: Tänk att det äntligen görs något i
              svensk skolpolitik! Hon har varit lärare i ungefär 25 år. Hon
              har varit ledare för skolan i ungefär 8 år.
            </seg>
            <seg n="08064cb6">
              Det enda hon nu tyckte var bekymmersamt var att det tog tid.
              Hon förstod att utredning tar tid och att det tar tid att ta fram
              propositioner, men hon var väldigt glad över det som alliansregerigen
              gör.
            </seg>
            <seg n="b40ea2b7">
              Vi kristdemokrater och alliansregeringen vill något med svensk
              skola. Vi har en vision och ett mål, och detta arbetar vi med.
              Det är en skola där kunskap och tydliga värden står i fokus, och
              det är en skola där både lärare och elever ska kunna känna sig
              stolta. Det är en skola där man känner trygghet och känner sig
              respekterad, och där varje elev får möjlighet att utvecklas till
              toppen av sin förmåga.
            </seg>
            <seg n="8c3606bd">
              Det är en skola som ger eleverna de nödvändiga verktygen för
              att möta samhällets krav. Jag är fullt medveten om att vi inte
              kan åstadkomma denna förändring enbart genom politiska beslut,
              men politikens uppdrag är att ge engagerade och duktiga lärare
              och elever verktyg för att nå detta mål.
            </seg>
            <seg n="74701f6d">
              Kristdemokraterna och alliansregeringen får aldrig vara nöjda
              förrän varje elev går ut grundskolan och har klarat sitt uppsatta
              mål. Att man har fått de kunskaper man har rätt till måste vara
              den absolut största och viktigaste uppgiften för varje regering
              och varje ansvarsfull politiker. Men detta är ett mål som den
              tidigare socialdemokratiska regeringen aldrig vågade sätta upp
              och aldrig gav verktyg för att kunna nå. I stället lät man år
              efter år passera utan att ta tag i det faktum att var fjärde elev
              lämnar grundskolan utan att ha uppnått fullständiga betyg för
              att kunna komma vidare. Man accepterade att var tionde elev inte
              ens var behörig att påbörja ett gymnasieprogram.
            </seg>
            <seg n="3cc1e8db">
              Socialdemokraterna tog aldrig tag i de frågorna. Man lyckades
              inte. I dag säger Mikael Damberg i sitt anförande att Socialdemokraterna
              värnar det livslånga lärandet och att man vill satsa på kunskap.
              Men varför gjorde inte Socialdemokraterna det i regeringsställning?
              Varför väljer man att säga och göra det i opposition? När man
              satt i regeringsställning kom inte några förslag som tog tag i
              dessa frågor för att uppnå resultat. Man lät det gå.
            </seg>
            <seg n="e40ed9cc">
              Det var precis samma sak som med utanförskapet. Det var ju ett
              stort faktum när alliansregeringen fick väljarnas förtroende att
              leda landet. Socialdemokraterna tog aldrig tag i frågan om utanförskap.
              Det fick ligga. Det fick fortsätta. Enskilda människor for illa.
              Socialdemokraterna lät det ske.
            </seg>
            <seg n="d6c73416">
              Alliansregeringen och Kristdemokraterna vågar sätta in åtgärder.
              Det är en del som var viktig också i valrörelsen. Inriktningen
              var att grundskolans utmaningar ska lösas i grundskolan och att
              varje lärare måste få tid, förmåga och verktyg att se varje elevs
              behov och behov av stöd. Det går inte att göra som den socialdemokratiska
              regeringen med stöd av Vänsterpartiet och i någon mån Miljöpartiet
              gjorde, att liksom flytta grundskolans uppdrag till gymnasieskolan
              och hoppas på att det individuella programmet skulle lösa det
              som grundskolan inte klarade av. Nationella regler och uppföljningssystem
              kan aldrig ersätta lärarnas kompetens, men de ska vara ett stöd.
            </seg>
            <seg n="d9c7d341">
              Herr talman! Ingen skola kan fullfölja sitt kunskapsuppdrag om
              eleverna inte känner sig trygga och uppskattade. Därför anser
              vi kristdemokrater att värdegrundsarbete vid sidan om kunskapsuppdraget
              är skolans mest grundläggande uppgift. Värdegrundsarbete är ett
              ganska krångligt ord, men vi vet alla att det handlar om att förmedla
              och förankra grundläggande värden och om att skolan tar ställning
              i frågor som människovärde, demokrati och solidaritet. Det handlar
              om människors lika värde, om det okränkbara människovärdet, om
              omsorg om svaga och utsatta, om individens frihet och om integritet.
              Det är grundläggande värden som har vuxit fram inom många kulturer
              och traditioner och som ligger till grund för internationella
              konventioner om mänskliga rättigheter.
            </seg>
            <seg n="b99976ab">
              Herr talman! Skolan ska förbereda barnen för ett liv som vuxna.
              Grundskolans uppdrag är det vet vi att förmedla kunskap och värderingar
              för ett gott liv. Det är lätt att låsa sig vid att skolan ska
              ha ett framåtsyftande arbete och uppdrag.
            </seg>
            <seg n="a7b7f409">
              Jag tyckte att vi fick en bra genomgång i går, när vi hade en
              hearing i utskottet. Men vi ska också komma ihåg att skolpolitiken
              måste utgå från både elevernas framtid och deras nutid.
            </seg>
            <seg n="c5e52a47">
              Herr talman! Jag är glad över att vi kristdemokrater tillsammans
              med våra kamrater i alliansregeringen tar frågor inom skolan på
              stort allvar. En lång rad nya reformer har vi redan föreslagit,
              och de är på väg att genomföras. Mina partikamrater har på ett
              mycket bra sätt gått igenom ett antal av de reformerna. Men jag
              vill ändå lyfta fram Lärarlyftet som en mycket viktig reform som
              nu utökas till Förskolelyftet. Det görs en läsa-skriva-räkna-satsning,
              och det kommer en ny skolinspektion. Vi kommer också att förbättra
              lärarutbildningen. En ny skollag är på väg inom kort. Det blir
              ökad status för läraryrket, och det kommer en värdegrundsstrategi,
              för att nämna några reformer. Allt detta var helt nödvändigt för
              svensk skola och sådant som den tidigare socialdemokratiska regeringen
              aldrig orkade genomföra.
            </seg>
            <seg n="a917d1be">
              I debatterna tidigare och i dag har jag och mina allianskamrater
              gång efter annan efterfrågat oppositionens utbildningspolitik.
              Jag förstår att hela oppositionen i dag väljer att debattera finanskrisen,
              en mycket viktig fråga. Men det är alldeles uppenbart att skafferiet
              är tomt. Den egna politiken lyser med sin frånvaro. Var är era
              förslag?
            </seg>
            <seg n="7ded3c80">
              Herr talman! Jag har noterat, precis som Margareta Pålsson tidigare,
              att det är två reservationer som är gemensamma. Jag håller med
              om att genuspedagoger är viktigt. Att kunna ompröva betyg tycker
              jag också är viktigt. Men är det dessa två frågor som ska bära
              hela oppositionens utbildningspolitik?
            </seg>
            <seg n="85881a67">
              Jag tycker att det är väsentligt och intressant att se att det
              i dag inte har kommit ett enda konkret förslag eller initiativ
              från Mikael Damberg, som ändå är representant för det största
              partiet i oppositionen. Rossana Dinamarca använder gamla retoriska
              grepp. I betänkandet säger hon och hennes parti nej och åter nej,
              men man säger ja till allt som handlar om att förstatliga.
            </seg>
            <seg n="0826c8eb">
              Var finns då Mats Pertoft i det här? Var finns Miljöpartiets
              ändå något mer flexibla och mer individanpassade synsätt i skolfrågorna?
              Min förhoppning är att vi ska få se något mer av Miljöpartiets
              och Mats Pertofts skolpolitik när det, måhända, kommer en oppositionspolitik.
              Men att få se Rossana Dinamarcas och Vänsterpartiets avtryck i
              oppositionens politik framöver hoppas jag att vi i Sverige inte
              ska behöva vara med om.
            </seg>
            <seg n="05822612">
              Herr talman! Det finns mycket att säga, inte minst när det gäller
              fristående skolor och när det gäller ett antal förslag som alliansregeringen
              lägger fram, som jag skulle vilja utveckla. Men jag hoppas att
              vi ska få höra något om vad oppositionen gemensamt har att leverera
              inför valet när det gäller den oerhört viktiga frågan hur våra
              barn, våra elever, ska få möjlighet och rätt till den här utbildningen.
              Det handlar om att läsa, räkna och skriva och om att lärare får
              de verktyg de har rätt till och om att rektorer känner att de
              är oerhört viktiga i skolans fortsatta arbete.
            </seg>
            <seg n="74c8e75f">
              Hur ser era förslag ut? Det är min stora fråga.
            </seg>
            <seg n="f5d796b6">
              Herr talman! Jag vill med det här yrka bifall till förslaget
              i betänkandet i sin helhet.
            </seg>
          </u>
          <note type="speaker" n="d6a290ff">
            Anf. 41 KARIN GRANBOM ELLISON (fp):
          </note>
          <u who="karin_granbom_fa1673" xml:id="i-fe7b6e60e62b7e2e-0" n="91d0b0fa">
            <seg n="5a6d5c1d">
              Herr talman! Det har varit en intressant debatt med många angelägna
              frågor om hur vi ska få en bättre grundskola. Jag tänker enbart
              ta upp en fråga, och det gör jag utifrån att jag har skrivit en
              motion om åtgärder mot hedersrelaterat förtryck.
            </seg>
            <seg n="892d978c">
              Hedersrelaterat förtryck måste angripas från många håll, och
              skolan är en del i det arbetet.
            </seg>
            <seg n="19f5db4f">
              Förra veckan presenterades det en kartläggning av hur flickor
              och pojkar i Helsingfors lever under hedersrelaterad kontroll.
              Den bygger på en enkätstudie där ca 30 procent av alla elever
              i årskurs 9 deltog och är gjord av Helsingforss universitet.
            </seg>
            <seg n="35b1063e">
              Visst visste vi tidigare att många ungdomar i Sverige lever med
              hårda begränsningar i sin vardag, men nu har vi det alltså svart
              på vitt och kan i klartext läsa om detta.
            </seg>
            <seg n="97417163">
              Enkäterna visar att var tionde 15-årig flicka och 4 procent av
              pojkarna lever med hedersrelaterad kontroll och begränsningar.
            </seg>
            <seg n="5eff8f59">
              De får inte ha pojk- eller flickvänner och förväntas lyda andras
              åsikter om vem de ska gifta sig med. De får inte delta i vissa
              skolinslag och har restriktioner beträffande vanliga fritidsaktiviteter.
            </seg>
            <seg n="1fe4dec8">
              Mer än en tiondel av dem som har svarat på enkäten förbjuds av
              sina föräldrar att delta i all skolundervisning. Vanligast är
              att de inte får delta i undervisning om sex och samlevnad, i simundervisning
              och i idrott. Framför allt är det flickor som svarar att de inte
              tillåts delta för att det strider mot familjens religion eller
              kultur.
            </seg>
            <seg n="bb19145e">
              Anmärkningsvärt är att enkätsvaren visar att lärarna oftast eller
              alltid accepterar om föräldrarna inte vill att deras barn ska
              delta i olika skolinslag.
            </seg>
            <seg n="e4627b1a">
              I skollagen finns det en paragraf som kan ge befrielse från skyldigheten
              att delta i obligatorisk undervisning, om så kallade särskilda
              omständigheter föreligger. Möjligheten att slippa undervisning
              kom till för att barn som inte bekände sig till den lutheranska
              läran skulle kunna slippa den kristendomsundervisning som fanns
              i Sverige fram till år 1969.
            </seg>
            <seg n="2a673df7">
              Den här paragrafen har blivit kvar trots att kristendomsundervisningen
              försvann. Nu nyttjas den alltså för andra ämnen.
            </seg>
            <seg n="d941448e">
              Herr talman! Så här kan det inte fortsätta. Ytterst handlar frågan
              om jämlikhet och jämställdhet och om att motverka utanförskap.
              Det är inte acceptabelt att vissa ungdomar utestängs från undervisning
              och kunskap som samhället anser är viktig att ge till barn.
            </seg>
            <seg n="99ada060">
              Alla barn bör till exempel ha rätt att få kunskap om människokroppens
              byggnad och funktion och att få information om preventivmedel
              och hur de kan främja hälsa och motverka sjukdom. Alla bör också
              få lära sig att simma, vilket kan vara en livsavgörande färdighet.
            </seg>
            <seg n="5ffce6dc">
              Det är sådana moment som ingår i skolundervisningen, biologi,
              sex och samlevnad och idrott. I dag är det alltså många barn som
              nekas och stängs ute från denna undervisning.
            </seg>
            <seg n="396570c4">
              Nu när skollagen ska ses över bör därför regelverket på denna
              punkt stramas upp. Alla barn bör ha rätt och ges stöd för att
              delta i all undervisning. Att förstärka skolplikten innebär att
              ge enskilda elever ökat stöd för rätten att delta i all undervisning.
            </seg>
            <seg n="2f0e4a4b">
              I arbetet med en lagändring bör det förstås finnas med en skyldighet
              för skolorna att föra en dialog med elever och föräldrar för att
              kunna hitta lösningar som fungerar bra, för att uppfylla alla
              obligatoriska moment och samtidigt visa respekt för religiösa
              och kulturella skillnader.
            </seg>
            <seg n="350b5d53">
              Avslutningsvis vill jag uppmana skolor att snarast se över sina
              rutiner för hur befrielse från undervisning går till. Jag är övertygad
              om att skolorna själva kan komma långt genom tydlighet och dialog
              med föräldrar och elever. Men på längre sikt behövs det en lagändring
              som ger rektorer, lärare och elever större kraft att hävda alla
              barns rätt till all undervisning.
            </seg>
          </u>
          <note type="speaker" n="a880b84a">
            Anf. 42 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-5d71153f022e4ee5-7" n="d7ca666e">
            <seg n="686684e6">
              Herr talman! Jag vill först tacka Karin Granbom Ellison för det
              här inlägget men också för att hon uppmärksammar en väldigt viktig
              fråga.
            </seg>
            <seg n="dc2e1513">
              Som ordförande för Fadimes minnesfond jobbar jag ganska mycket
              med de här frågorna, av och till. Det är bra att den här frågan
              får uppmärksamhet.
            </seg>
            <seg n="2c6a2f21">
              Jag tycker att det var ett väldigt balanserat inlägg ibland kan
              allt bli svart och vitt i de här frågorna. Du efterlyste skyldighet
              till dialog, riktlinjer och skolornas eget ansvar och så vidare.
            </seg>
            <seg n="b84c0ea9">
              När man talar om skollagen bör man också fundera på: Vilken del
              av skollagen talar vi om? Vilka ska de här riktlinjerna gälla?
              Är det bara de kommunala skolorna? Eller är det i alla skolor
              vi tänker oss den här förändringen och de här tydligare reglerna?
            </seg>
            <seg n="409336e4">
              Som jag ser det finns det en risk i alla de här diskussionerna,
              att vi på något sätt säger att det i den kommunala skolan blir
              omöjligt att föra en dialog med vissa grupper, vilket gör att
              man tvingar över elever till konfessionella skolor och kanske
              en ännu större begränsning.
            </seg>
            <seg n="3898f05c">
              Jag tycker att det är en viktig fråga att ha i minnet när man
              diskuterar de här frågorna. Men jag tyckte att ditt inlägg var
              både balanserat och klokt, så jag vill bara fråga hur du har tänkt.
            </seg>
          </u>
          <note type="speaker" n="f846a178">
            Anf. 43 KARIN GRANBOM ELLISON (fp) replik:
          </note>
          <u who="karin_granbom_fa1673" xml:id="i-fe7b6e60e62b7e2e-1" n="91d0b0fa">
            <seg n="8911861c">
              Herr talman! Tack också till Mikael Damberg för en konstruktiv
              dialog mellan oss i denna fråga.
            </seg>
            <seg n="95d9e427">
              Den viktiga frågan att ställa sig är: Vilken kunskap tycker vi
              att alla barn behöver ta del av? Har vi då kommit fram till vilken
              kunskap vi vill ge till barn tycker jag att det är viktigt att
              den också ska ges till alla barn. Där måste vi vara tydliga.
            </seg>
            <seg n="c5a1ecac">
              Jag kan personligen inte se att det skulle vara en skillnad mellan
              kommunala skolor och fristående skolor, utan jag menar att det
              finns viktiga inslag i olika kurser som alla barn har rätt att
              ta till sig därför att det är färdigheter och kunskaper som de
              behöver för att leva i samhället och ha med sig i sitt fortsatta
              liv.
            </seg>
            <seg n="2961a236">
              Men jag skulle gärna också vilja ställa en fråga till Mikael
              Damberg. Jag vill gärna veta om ni i utskottet och ni på er sida
              har några förslag på hur man ska komma åt den här problematiken,
              förutom att man är så luddig och säger: Vi måste ge skolorna mer
              i uppdrag att ge information om denna fråga.
            </seg>
            <seg n="73040646">
              Hur ska man ge skolan verklig kraft att stå emot de krav som
              finns från vissa föräldrar när det gäller att deras barn inte
              får ta del av vissa inslag i skolan?
            </seg>
            <seg n="48be939a">
              Har du några förslag i den frågan?
            </seg>
          </u>
          <note type="speaker" n="2d11f25f">
            Anf. 44 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-5d71153f022e4ee5-8" n="d7ca666e">
            <seg n="c45bfeb8">
              Herr talman! Jag vill börja med att säga att jag tycker att ingången
              med kunskapsrätt och lika regler för alla typer av skolor är helt
              rätt. Jag tror att det är så vi måste angripa de här frågorna,
              för här handlar det ytterst om värderingsgrunden för skolan och
              om mänskliga rättigheter. Då måste det gälla lika för alla. Det
              tycker jag är en bra utgångspunkt för den här diskussionen.
            </seg>
            <seg n="7e980d49">
              Det jobbiga med den här frågan är att det behandlas olika på
              olika skolor. En skola som Rinkebyskolan som kunde tänkas ha stora
              problem har inte ett enda undantag för detta, för det finns ett
              ledarskap, en insikt och en beredskap att hantera frågan. På andra
              skolor beviljas det undantag lite hipp som happ, och man har inte
              tänkt igenom frågan. Man har inte satt gränsen för vad elever
              har rätt till.
            </seg>
            <seg n="bce4bd76">
              Jag tror alltså att det behövs en uppstramning. Jag ska inte
              säga att jag har en katalog med listor. Jag lyssnar gärna på dig
              och på andra som har kloka inspel i den här frågan, för jag tycker
              att det är viktigt att vi tar tag i den och tar den på största
              allvar.
            </seg>
            <seg n="0a20055c">
              Sedan får vi fundera på om det är riktlinjer som krävs från Skolverket,
              om det är sådana saker som krävs, om det är en lagändring eller
              ledarskapsutbildning för rektorer och andra så att de tar sitt
              fundamentala ansvar. Jag är öppen för alla de diskussionerna.
              Det viktiga är att vi talar om mänskliga rättigheter, för de här
              unga tjejerna och killarna har mänskliga rättigheter som de har
              rätt att upprätthålla i vårt land. Det får inte råda någon form
              av tvekan kring de frågorna.
            </seg>
          </u>
          <note type="speaker" n="479373ad">
            Anf. 45 KARIN GRANBOM ELLISON (fp) replik:
          </note>
          <u who="karin_granbom_fa1673" xml:id="i-fe7b6e60e62b7e2e-2" n="91d0b0fa">
            <seg n="b5c03a29">
              Herr talman! Då är jag glad över att den här frågan har uppmärksammats
              och att vi fortsätter att jobba med den. Det här handlar inte
              bara om ett antal enstaka barn som inte tar del av utbildning.
              Det handlar faktiskt om en hel grupp av barn. Vi ser också att
              det är hedersrelaterat förtryck. När det gäller de dispenser som
              ges i dag tror jag att vi måste vara mycket mer medvetna om vad
              det är som händer ute på skolorna. Vi måste fortsätta att jobba
              med att alla barn har rätt att ta del av alla obligatoriska inslag
              i skolan.
            </seg>
          </u>
          <note n="09b81ead">
            Överläggningen var härmed avslutad.
          </note>
          <note n="5b9c244c">
            10 § Barnomsorgspeng och allmän förskola även för treåringar
          </note>
          <note n="e352482e">
            Föredrogs
          </note>
          <note type="speaker" n="7aa2ef53">
            Anf. 46 PETER HULTQVIST (s):
          </note>
          <u who="peter_hultqvist_61d2a3" xml:id="i-58f180b28e17e93c-0" n="c71d6962">
            <seg n="a26d92cf">
              Herr talman! Svensk förskola är ett internationellt föredöme.
              Den har i olika internationella sammanhang betecknats som världens
              bästa. OECD har i en rapport från 2006 konstaterat att ribban
              i svensk förskola ligger skyhögt över den i andra länder.
            </seg>
            <seg n="3265c5f4">
              Såväl omfattningen på den svenska förskolan som kvaliteten i
              dess verksamhet är det som väcker positiv uppmärksamhet. Vi har
              därför all anledning att vara stolta över den svenska förskolan.
            </seg>
            <seg n="283fe46c">
              OECD har markerat vikten av att små barns lärande och omsorg
              har en stark ställning inom ett lands utbildningsväsen, att verksamheten
              ska kunna erbjudas alla barn, att all personal har adekvat utbildning
              och goda arbetsförhållanden, att det finns en strategisk kvalitetsutveckling,
              systematisk statistikinhämtning och långsiktig forskning och utvärdering.
              Det ska också finnas en stabil finansiering med i huvudsak offentliga
              medel.
            </seg>
            <seg n="961235c6">
              I en annan rapport beskriver OECD vikten av att se till det sociala
              sammanhang som barn befinner sig i, helhetssynen på ett barns
              välbefinnande, respekten för ett barns naturliga strategier för
              lärande och ett demokratiskt perspektiv på barns lärande och omsorg.
              Allt detta ansåg man inom OECD kännetecknar den svenska förskolan.
            </seg>
            <seg n="bc124932">
              Vi har i Sverige en stabil och väl fungerande förskola som innebär
              starten på det livslånga lärandet. Av den anledningen är det för
              oss socialdemokrater självklart att satsa på förskolan som det
              stora och viktiga huvudalternativet. Vi vill rikta resurser till
              förskolan, anställa mer personal, minska barngruppernas storlek,
              utbilda personalen, värna om kvalitet och pedagogik. Vi vill införa
              en särskild lag, en kvalitetslag som garanterar kvaliteten inom
              förskolan.
            </seg>
            <seg n="0324ae79">
              Det barnen lär sig i förskolan har avgörande betydelse för deras
              förmåga att tillgodogöra sig den framtida skolundervisningen.
              Varför då inte satsa på att göra förskolan ännu bättre, bromsa
              storleken på de nu allt större grupperna och utveckla det som
              Sverige får en positiv uppmärksamhet och internationell respekt
              för?
            </seg>
            <seg n="61ce7633">
              I stället öppnar nu regeringen för något som kallas för pedagogisk
              omsorg och barnomsorgspeng. Förbudet att driva barnomsorg utan
              tillstånd avskaffas samtidigt som man inte behöver ha personal
              med pedagogisk utbildning. Kvalitetskraven ska inte vara desamma
              som i förskolan.
            </seg>
            <seg n="2bc22bdf">
              Samtidigt ska det vara möjligt att avgränsa antagningen av barn
              till de familjer som ingår i det här systemet i en så kallad flerfamiljslösning.
              I praktiken innebär det att flera familjer i en trappuppgång kan
              gå ihop om en barnomsorgslösning och kvittera ut mycket stora
              pengar från kommunen utan att garantera den pedagogiska kvaliteten
              i verksamheten.
            </seg>
            <seg n="7209744b">
              Vi anser inte att det här är tillfredsställande. Jag tycker att
              det finns skäl att ifrågasätta beteckningen pedagogisk omsorg
              som man nu sätter på den verksamhet som barnomsorgspengen ska
              finansiera. För att använda sig av begreppet pedagogisk verksamhet
              måste det finnas en tydlig koppling till utbildad personal. Så
              är inte fallet i regeringens förslag. Det finns glidningar i formuleringarna
              när det gäller vad det är för personal som ska sköta det här.
            </seg>
            <seg n="f7480b6c">
              Det är anmärkningsvärt. Därför är begrepp som annan barnomsorg
              eller annan skolbarnsomsorg lämpligare ord för att beskriva verkligheten
              bakom det här förslaget.
            </seg>
            <seg n="75a97eea">
              Är inte barnen värda den allra bästa start de kan få i livet?
              Är det inte rimligt att man tillförsäkrar sig en kvalitet i verksamheten
              som gör att grunden för skolstarten blir den bästa möjliga? Varför
              sänka ambitionerna när vi lever i en tid då det livslånga lärandet
              borde vara en självklarhet?
            </seg>
            <seg n="3813a849">
              Hur stor efterfrågan kommer att bli på denna pedagogiska omsorg
              är det svårt att ha en ordentlig uppfattning om. Är det verkligen
              en efterfrågad reform? Andelen barn i förskolan har konstant ökat
              medan efterfrågan på annan verksamhet har minskat, trots att det
              finns en möjlighet att välja familjedaghem.
            </seg>
            <seg n="df0947a0">
              Regeringen avsätter 220 miljoner till denna nya verksamhet, den
              så kallade pedagogiska omsorgen inom ramen för barnomsorgspengen.
              De pengarna hade behövts inom förskolan i stället för att de riskerar
              att gå till barnpassning arrangerad via närmaste granne eller
              outbildad personal.
            </seg>
            <seg n="9921b289">
              Risken finns att hård åtstramning i den kommunal verksamheten,
              vårdnadsbidrag i vissa kommuner och barnomsorgspeng samfällt kan
              bidra till kvalitetsförsämringar i förskolan. Den allt kärvare
              ekonomiska situationen i kommunerna bidrar till större barngrupper
              och en hårdare vardag i förskolan. Risken är uppenbar och stor
              att kvaliteten successivt försämras. Både vårdnadsbidrag och barnomsorgspeng
              i det senare fallet trots visst statsbidrag riskerar att långsiktigt
              urholka förskolans ekonomiska bas.
            </seg>
            <seg n="4182ec0e">
              Ett annat problem är förhållandet att invandrarfamiljer som väljer
              flerfamiljslösningar inom ramen för barnomsorgspengen riskerar
              att barnen får sin kontakt med det svenska språket uppskjuten.
              Det är definitivt inte bra. Det försvårar skolstarten och gör
              att dessa barn har en sämre bas för att tillgodogöra sig skolundervisningen.
              En så tidig och intensiv kontakt som möjligt med det svenska språket
              är mycket viktig.
            </seg>
            <seg n="2cd02089">
              Det är märkligt att regeringen inte lägger allt krut på att värna
              och utveckla förskolan. Där har vi en bra och fungerande verksamhet
              som nu riskerar att kraftigt försämras, framför allt med anledning
              av kommunernas ekonomiska situation. I stället vänder man fokus
              till nya reformer och åtgärder som knappt varit efterfrågade och
              som remissinstanserna ifrågasätter nyttan av.
            </seg>
            <seg n="94709881">
              Exempelvis anser Göteborgs universitet som bedriver forskning
              på förskoleområdet att mångfalden kan innebära att barnomsorgen
              blir en affärsidé med det övergripande syftet att tjäna pengar
              i stället för att tillgodose barnens rätt till omsorg och utbildning.
              Hur enkelt blir det att följa upp den verksamhet som bedrivs i
              hemmet av flera familjer i samverkan? Det är en i sammanhanget
              mycket relevant fråga.
            </seg>
            <seg n="be3945d2">
              LO och Kommunalarbetareförbundet anser att förslaget kan vara
              negativt för kvaliteten inom förskolan, eftersom kommunernas resurser
              splittras upp på för många små verksamheter. Mittuniversitet anser
              att förslaget kan innebära ett tidigareläggande av segregering
              av barn med olika bakgrunder. Lärarförbundet varnar för att etableringsfrihet
              kan öppna för verksamheter som inte delar det svenska skolsystemets
              värdegrund.
            </seg>
            <seg n="97ba7be3">
              Regeringen ger sig in på ett vågspel i sin politik som riktas
              till de minsta av våra medborgare, nämligen barnen. Man ger sken
              av att öka valfriheten, men i verkligheten öppnar man dörren till
              sämre kvalitet. Varför? kan man fråga sig.
            </seg>
            <seg n="3c133f06">
              Det som OECD och andra har konstaterat som mycket framgångsrikt
              för Sverige borde även vi uppskatta, ta till oss och utveckla
              i stället för att satsa på sidospår. Regeringens förslag om barnomsorgspeng
              är ett rejält sidospår.
            </seg>
            <seg n="53e526cd">
              Socialdemokraterna föreslår en särskild kvalitetslag för förskolan
              som garanterar att all förskoleverksamhet som finansieras med
              offentliga medel lever upp till kvalitetskrav. All verksamhet
              måste ha utbildad personal och kontinuerligt kvalitetsgranskas.
              I dessa kvalitetskrav ska finnas en norm för gruppstorlekar och
              kriterier som omfattar områden som service, tillgänglighet, inflytande
              från föräldrar och kompetensutveckling för personalen och så vidare.
            </seg>
            <seg n="ac209d73">
              Vad gäller förslaget om allmän förskola även för treåringar har
              vi redan föreslagit det, och vi välkomnar det. Vi vill att det
              genomförs från den 1 juli 2009.
            </seg>
          </u>
          <note n="9e78c250">
            Jag yrkar bifall till reservationerna 1, 2 och 4.
          </note>
          <note type="speaker" n="874351d4">
            Anf. 47 ROSSANA DINAMARCA (v):
          </note>
          <u who="rossana_dinamarca_5b4631" xml:id="i-3892ed7f55d56246-5" n="8ccd151d">
            <seg n="d93ede6a">
              Herr talman! Förskolan är en rättighet och en möjlighet för alla
              barn. Förskolan är det som lägger grunden för det framtida och
              livslånga lärandet.
            </seg>
            <seg n="ca562f0e">
              Därför är det av oerhörd vikt att verka för att stärka kvaliteten
              i förskolan. Vi har medverkat till de senaste årens reformer av
              förskolan som har gett ökad tillgänglighet och förbättrad kvalitet.
              Bland dessa reformer kan nämnas maxtaxa, statsbidrag till personalförstärkning,
              rätt till förskola för barn till arbetslösa och föräldralediga,
              allmän förskola för fyra- och femåringar, läroplan för förskolan,
              förtydligande av det pedagogiska ansvaret samt skyldighet för
              kommunen att erbjuda förskola.
            </seg>
            <seg n="647208a8">
              Den målmedvetna satsningen på förskolan har gjort att den internationellt
              sett intar en särställning vad gäller tillgänglighet, kvalitet
              och pedagogisk utveckling. Förskolan är också viktig för att utjämna
              klasskillnader och öka jämställdheten. Dessutom tillhör den de
              institutioner i samhället som har allra störst förtroende.
            </seg>
            <seg n="e215b40c">
              Vi har tidigare lämnat förslag för att förbättra kvaliteten.
              Bland annat behövs det mer personal för att minska gruppstorlekarna.
              Vi vill att kommunerna ska vara skyldiga att anordna barnomsorg
              på obekväm arbetstid. Vi vill också att modersmålsstödet ska stärkas.
            </seg>
            <seg n="675ff1cd">
              Herr talman! Regeringens förslag till förändringar av förskoleverksamheten
              och skolbarnsomsorgen innebär på nästan alla punkter att den framåtsträvande
              och progressiva utvecklingen inom det här området nu bryts. Barns
              behov av pedagogisk verksamhet till stöd för sin utveckling ställs
              i bakgrunden. De borgerliga anser att det är viktigare att kommersialisera
              förskoleverksamheten och skapa vinster för företag.
            </seg>
            <seg n="4c83156d">
              Visserligen förstärks förskolans uppdrag genom att allmän förskola
              införs även för treåringar, men förslaget om att införa en barnomsorgspeng
              motverkar det positiva med detta, eftersom tillgängligheten och
              kvaliteten i verksamheten kommer att försämras. Det blir sämre
              insyn och lägre krav på dem som driver förskoleverksamhet. Kommunerna
              får usla förutsättningar att planera verksamheten. Erfarenheterna
              från de marknadsliberala experimenten i grund- och gymnasieskolan
              gör också att man kan befara att kostnaderna kommer att öka. Det
              får givetvis negativa konsekvenser för kvaliteten i den kommunala
              förskolan, medan de privata förskoleföretagen går med vinst. Lägger
              man dessutom till de tidigare förändringarna med fri etableringsrätt
              för förskolor och vårdnadsbidrag står det klart att barn inte
              står högt i kurs hos borgerligheten.
            </seg>
            <seg n="b1b3cc37">
              Trots att en kommun har full behovstäckning kan nya förskolor
              startas och beviljas kommunala bidrag som tar ekonomiskt utrymme
              från övriga förskolor, och det kan i värsta fall leda till att
              kommunala förskolor hotas av nedläggning mot föräldrars och barns
              vilja. Det är inget hittepå; det är det vi ser i dag när det gäller
              både grund- och gymnasieskolan.
            </seg>
            <seg n="7f03b05f">
              Så länge kommunerna har ekonomi- och planeringsansvar för förskolan
              är det också de som ska ha beslutanderätt om etablering. Därför
              anser vi att etableringsrätten bör avskaffas.
            </seg>
            <seg n="456eab15">
              Med detta vill jag yrka bifall till reservationerna 1 och 3.
            </seg>
          </u>
          <note type="speaker" n="61464a75">
            Anf. 48 MATS PERTOFT (mp):
          </note>
          <u who="mats_pertoft_eb413b" xml:id="i-57793bd9314e8b91-7" n="28c09cf6">
            <seg n="7a12d317">
              Herr talman! Under föregående debatt efterlyste Gunilla Tjernberg
              Miljöpartiets syn på utbildningspolitiken i det rödgröna samarbetet.
              Det här är en sådan punkt där jag kan redovisa det.
            </seg>
            <seg n="3f2cbc4c">
              Vi på den rödgröna sidan har lite olika ingångar i frågan, men
              vi kommer till samma slutsats, nämligen att förslaget om barnomsorgspeng
              inte är bra. För Miljöpartiets del handlar det här om en diskussion
              som vi har fört väldigt länge i vårt parti, lika länge som vi
              har diskuterat friskolor vilket är sedan Miljöpartiet startade.
              Vi har varit pådrivande i att ta fram friskolelagstiftningen i
              Sverige, och vi är fortfarande starka förkämpar för den: lika
              villkor för alla skolor, oberoende av huvudmän.
            </seg>
            <seg n="a76c795d">
              När det gäller barnomsorgen och den delen som behandlas i denna
              proposition, barnomsorgspeng, har jag ställt frågan till miljöpartister
              runt om i landet: Är detta en fråga? Är detta ett problem? Är
              detta någonting som väger så tungt att vi bör tumma på det kommunala
              självstyret?
            </seg>
            <seg n="741b6bc4">
              Det är den diskussionen jag tycker att man bör föra. Jag tycker
              inte, och Miljöpartiet anser inte, att riksdagen ska lägga sig
              i frågor som man kan hantera på lokal nivå om inte behovet finns
              och om det inte behövs någon så kallad minoritetslagstiftning
              eller någon rättighetslagstiftning eftersom behovet är så stort
              att det inte tillgodoses.
            </seg>
            <seg n="2a830d4a">
              På min fråga har man svarat att nej, vi känner inte igen frågeställningen.
              Jag har tittat lite grann på Sveriges Kommuner och Landstings
              statistik när det gäller till exempel familjedaghem. Som bland
              annat Peter Hultqvist tog upp har de minskat rejält, från 59 000
              barn år 1998 till 21 500 år 2007. Det är en minskning med nästan
              två tredjedelar.
            </seg>
            <seg n="eeef2d39">
              Samtidigt har andelen enskilda familjedaghem fördubblats. Då
              måste jag, förutom det gensvar jag fått från mina partikamrater,
              ställa mig frågan: Behövs det en rättighetslagstiftning för att
              detta inte fungerar i dag? Borde riksdagen tumma på det kommunala
              självstyret i denna fråga?
            </seg>
            <seg n="4222229b">
              För Miljöpartiets del svarar vi nej. Det behövs inte i dag. Vi
              har inga dagbarnvårdare som knackar på dörren och som inte får
              sina tillstånd, som inte får utöva sin verksamhet. Vi har ingen
              stor opinion i frågan om enskilda verksamheter som känner sig
              förfördelade av kommunal byråkrati.
            </seg>
            <seg n="8d190b3d">
              Detta tycker jag att vi i riksdagen bör ta till oss. Vi bör respektera
              det kommunala självstyret och respektera att människor ute i Sverige
              kan styra sina verksamheter på ett demokratiskt sätt, att det
              fungerar. Vi menar att mångfald, det ska vi ha, men vi ska inte
              ha en riksdag som lägger sig i vad kommunerna gör utan att det
              är absolut nödvändigt.
            </seg>
            <seg n="3976544d">
              Den diskussionen för vi i alla fall i Miljöpartiet. Vi för den
              även när det gäller friskolor och så vidare hela tiden. Jag hoppas
              att den diskussionen är levande också inom alliansen när man nu
              har lagt fram det här förslaget, för det måste ju finnas en tydlig
              anledning till att man har valt att köra över det kommunala självstyret
              i denna fråga.
            </seg>
            <seg n="8ec84590">
              Jag minns fortfarande hur det var i den debatt som ledde till
              friskolelagstiftningen. Den var stor, den var stark, den fanns
              överallt i Sverige den debatten hade ett berättigande. Men i den
              här frågan menar jag att det är väldigt tyst. Jag har inte hört
              eller sett någon debatt. Var finns behovet?
            </seg>
          </u>
          <note n="b5c723a3">
            Jag yrkar bifall till reservation 1.
          </note>
          <note type="speaker" n="da41f98d">
            Anf. 49 PATRIK FORSLUND (m):
          </note>
          <u who="patrik_forslund_b5726d" xml:id="i-b5909a42ae5cf7ef-0" n="b6f980a8">
            <seg n="1c198c36">
              Herr talman! Jag måste säga att jag känner mig oerhört glad i
              dag när jag står i den här kammaren och kan konstatera att vi
              i alliansen har gjort det igen. Vi presenterar nu ännu en frihetsreform
              som möjliggör för människor att själva få bestämma lite mer över
              sin egen vardag.
            </seg>
            <seg n="21dfb48f">
              Barnomsorgspengen är en viktig del i alliansens syn på valfrihet
              i stort. Som jag nämnt förut här i kammaren tror inte vänsterkartellen
              att föräldrar själva kan bestämma vilken barnomsorg som passar
              just deras familj bäst. De tror att politiker, staten och kommuner
              är bäst lämpade för detta. Till skillnad från vänsterkartellen
              vet vi i alliansen att varje enskild familj är bäst lämpad att
              fatta avgörande beslut som rör den egna familjen. Vi tänker därför
              fortsätta att möjliggöra för familjer att fatta sina beslut själva.
            </seg>
            <seg n="7a50f1e8">
              Herr talman! Vad innebär då denna barnomsorgspeng som vi debatterar
              här i dag? Barnomsorgspengen utvidgar kommunernas bidragsskyldighet
              till att även omfatta andra former än förskola och fritidshem.
              Svårare än så är det inte. En modern familjepolitik ger utrymme
              för så många olika alternativ som möjligt till hjälp för att familjepusslet
              ska gå ihop.
            </seg>
            <seg n="ee3a167b">
              Med hjälp av barnomsorgspengen kan andra pedagogiska verksamheter,
              förutom kommunens förskoleutbud, växa fram, som till exempel familjedaghem,
              flerfamiljslösningar och enskilda förskolor. För landets alla
              familjer innebär detta så klart en utökad möjlighet att hitta
              en lösning för just sin situation.
            </seg>
            <seg n="12c7ce99">
              Det är trots allt det som politiken i slutändan handlar om, att
              underlätta vardagen för människor. Det verkar vänsterkartellen
              ha glömt bort. De är mer intresserade av att kritisera alla tänkbara
              valfrihetsreformer som alliansen lägger fram förslag om utan att
              betänka vad det egentligen får för konsekvenser för den enskilda
              familjen. Här levererar alliansregeringen äntligen ett förslag
              om barnomsorgspeng i syfte att öka föräldrars valfrihet och möjligheter
              att välja olika former av pedagogisk verksamhet för sina barn.
            </seg>
            <seg n="00d16065">
              Förslaget i sig innebär i förlängningen att allt fler enskilda
              förskolor kan startas och att fler familjer får chansen att välja
              dagmamma framför förskola i sin hemkommun. Det ökar även möjligheten
              för kvinnligt företagande i Sveriges kommuner. När vi genomför
              det här säger Socialdemokraterna och oppositionen att det blir
              svårt för kommunen att planera, därför är de emot att föräldrar
              får ökade valmöjligheter.
            </seg>
            <seg n="097baba9">
              Man hävdar också att barnomsorgspengen lägger en grund för att
              det kan startas barnomsorgsverksamhet med lägre kvalitet än den
              som finns i den kommunala förskolan. Jag ställer frågan: Vad grundar
              ni det på? Varifrån har ni fått det? Det står klart och tydligt
              att läsa i propositionen på s. 27 och framåt, för er som inte
              har sett det, att kvalitetskraven på enskild pedagogisk omsorg
              ska stämma överens med kraven på motsvarande offentlig verksamhet.
              Det i sig innebär att det ska finnas personal med sådan utbildning
              eller erfarenhet att barnens behov av omsorg och en god pedagogisk
              verksamhet kan tillgodoses. Barngrupperna ska ha en lämplig sammansättning
              och storlek. Utrustning och lokaler ska vara ändamålsenliga.
            </seg>
            <seg n="e3d86687">
              Jag vill i stället uppmana oppositionen att se till att ni i
              de kommuner där ni själva styr lever upp till regeringens krav
              på kvalitet för de nya verksamheter som nu kommer att startas.
              Det kan jag intyga att våra kompisar i alliansstyrda kommuner
              kommer att leva upp till.
            </seg>
            <seg n="084f8849">
              Herr talman! Förutom att barnomsorgspengen ger familjer ökade
              möjligheter att välja den barnomsorg som passar deras familj bäst
              innebär propositionen också att rätten att välja barnomsorg i
              en annan kommun än hemkommunen stärks. Det betyder att om jag
              väljer att placera mina barn i en enskild verksamhet i en annan
              kommun är min hemkommun skyldig att lämna pengen direkt till den
              mottagande kommunen. För de föräldrar som bor i en kommun men
              till exempel arbetar i en annan öppnar det här så klart nya möjligheter
              vad gäller bland annat att lämna och hämta på dagis. Det välkomnar
              vi från utskottet.
            </seg>
            <seg n="5b037a98">
              Herr talman! Skolväsendet i Sverige genomgår just nu ett gediget
              renoveringsarbete efter flera år av politiskt misstyre av den
              tidigare socialdemokratiskt ledda regeringen. Bland de reformer
              som nu genomförs ingår även en förskola för treåringar, som vi
              också debatterar i samband med den här propositionen. Vi vet att
              goda skolresultat många gånger bottnar i en väl fungerande förskoleverksamhet.
              Förskolan är en av de allra viktigaste välfärdsfrågorna. Den lägger
              grunden till det livslånga lärandet i Sverige. Förskolan är även
              i allra högsta grad en bidragande faktor till att utjämna sociala
              och ekonomiska skillnader i samhället.
            </seg>
            <seg n="cab323b7">
              Förutsättningarna inför skolstarten ser olika ut för de barn
              som har flera års vistelse i förskolan jämfört med dem som inte
              har det. I dag är det så att ett barn har rätt till allmän förskola
              i Sveriges kommuner från och med höstterminen det år barnet fyller
              fyra år. Enligt det här förslaget ska rätten i stället börja gälla
              redan från höstterminen det år man fyller tre år. Fler barn får
              nu alltså rätt till avgiftsfri allmän förskola om minst 525 timmar
              om året och därmed tillgång till pedagogisk verksamhet från hösten
              2010, alltså om drygt ett år.
            </seg>
            <seg n="27933a57">
              Införandet av allmän förskola för treåringar är ett led i alliansens
              stora och viktiga satsning på förskolan, där vi bland annat kommer
              att göra förskolan till en egen skolform i skollagen, där vi ger
              förskollärarna det pedagogiska ansvaret i förskolan, där förskolornas
              läroplan utvecklas mot en mer skolförberedande inriktning, där
              vi lägger om förskollärarutbildningen och där vi inför ett förskolelyft
              för personalen i förskolan. Allt detta görs för att utveckla kvaliteten.
            </seg>
            <seg n="7f8b3d07">
              Herr talman! Avslutningsvis vill jag tillägga att jag är glad
              över att tillhöra en allians som tror på människors förmåga att
              själva bestämma över sina egna liv, en allians som visar att det
              går att öka valfriheten samtidigt som verksamheten kvalitetssäkras.
            </seg>
          </u>
          <note n="751bff87">
            Jag yrkar därmed bifall till förslagen i betänkandet och avslag
            på motionerna.
          </note>
          <note type="speaker" n="767259d0">
            Anf. 50 PETER HULTQVIST (s) replik:
          </note>
          <u who="peter_hultqvist_61d2a3" xml:id="i-58f180b28e17e93c-1" n="c71d6962">
            <seg n="c639c0f7">
              Herr talman! Blir det bättre kvalitet i förskolan med en kortare
              förskollärarutbildning? Det tycker jag är en väldigt intressant
              fråga som jag vill få svar på.
            </seg>
            <seg n="f6c79d98">
              När det gäller kraven på barnomsorgspengen och den så kallade
              pedagogiska omsorgen och personalen kan jag bara konstatera att
              det står så här: Det ska finnas personal med sådan utbildning
              eller erfarenhet att barnens behov av omsorg och en god pedagogisk
              verksamhet kan tillgodoses. På samma sätt som den som i dag bedriver
              familjedaghem har den som bedriver pedagogisk omsorg möjlighet
              att på eget initiativ anlita pedagoger som handledare, om de själva
              saknar tillräcklig utbildning eller erfarenhet. Om de själva saknar
              tillräcklig utbildning eller erfarenhet, står det. Sådan utbildning
              eller erfarenhet är den andra formuleringen.
            </seg>
            <seg n="1f39014c">
              Det här är i förhållande till förskolan en kvalitetsförsämring.
              Det här är formuleringar som öppnar för anställande av personal
              eller ansvariga som driver verksamheten där man inte kan garantera
              den grundläggande kvaliteten. Därför delar jag Lärarförbundets
              uppfattning att man inte ska använda orden pedagogisk omsorg,
              utan man ska kalla det för annan barnomsorg eller annan skolbarnsomsorg.
              Pedagogisk omsorg indikerar att det finns pedagogiskt utbildad
              personal, och det kan inte ni garantera i det här systemet.
            </seg>
            <seg n="44a5d596">
              Jag tycker att det är anmärkningsvärt att man genomför en reform
              som riskerar att ta barn från en verksamhet med omfattande kvalitetskrav
              och insyn till en verksamhet med betydligt lägre krav och svårigheter
              till insyn, som uppmuntrar till att placera barn i en verksamhet
              där det inte finns krav på pedagogiskt utbildad personal. Är detta
              verkligen en rimlig och modern utveckling? Varför går ni baklänges
              in i framtiden?
            </seg>
          </u>
          <note type="speaker" n="68066de6">
            Anf. 51 PATRIK FORSLUND (m) replik:
          </note>
          <u who="patrik_forslund_b5726d" xml:id="i-b5909a42ae5cf7ef-1" n="b6f980a8">
            <seg n="cf1b6353">
              Herr talman! Man kan fråga sig vem det är som backar in i framtiden.
              Tidigare var det någon från oppositionssidan som tyckte att det
              var bättre för 20 år sedan. Man ska akta sig för att titta för
              långt tillbaka, för då backar man in i framtiden, som Peter Hultqvist
              nämnde här.
            </seg>
            <seg n="4984ac4b">
              Nu verkar det som om Socialdemokraterna har ändrat sig jämfört
              med vad de har skrivit i sin reservation i betänkandet. Där har
              de skrivit att barnomsorgspengen stärker de ekonomiska incitamenten
              att starta och driva barnomsorgsverksamhet som har lägre kvalitetskrav
              på sig. Men Peter Hultqvist hade ju hittat s. 27 och 28 i den
              50-sidigt långa propositionen och läste även upp de tio raderna
              om kvalitetskrav för godkännande. Det måste betyda att ni, precis
              som jag, vet att er reservation inte har någon verklighetsförankring.
            </seg>
            <seg n="f1922cba">
              Vi ställer krav på de nya verksamheter som ska startas. Det är
              samma krav som finns i den offentliga verksamheten för att kommunerna
              ska ge godkännandet. Det här är inga nya krav, utan det är krav
              som redan finns i dag. Vi ändrar inte på någonting sedan ni satt
              i regeringsställning, utan det är samma krav. Det är precis vad
              Peter Hultqvist har läst upp tidigare, nämligen att det ska finnas
              personal med utbildning och erfarenhet av att jobba med barn,
              andra viktiga saker som till exempel barngruppernas sammansättning
              och att lokalerna ska vara ändamålsenliga.
            </seg>
            <seg n="32645520">
              Sedan är Peter Hultqvist lite besviken på vad regeringen har
              valt att kalla verksamheterna. Det kan man alltid diskutera. Det
              viktiga är att vi ger Sveriges föräldrar en chans att i större
              utsträckning välja barnomsorg för sina barn.
            </seg>
            <seg n="78c3c0cf">
              I slutet av Peter Hultqvists replik fastnade jag för att han
              sade att man riskerar att ta barn från förskolan och sätta dem
              i andra verksamheter; det kan inte vara bra. Här ger alltså alliansregeringen
              föräldrar möjligheten att själva välja var deras barn ska spendera
              några timmar under dagarna, och då ser Peter Hultqvist och Socialdemokraterna
              det som att man riskerar att föräldrarna får välja. Det är bra
              att föräldrarna får utökade möjligheter.
            </seg>
          </u>
          <note type="speaker" n="0478ca51">
            Anf. 52 PETER HULTQVIST (s) replik:
          </note>
          <u who="peter_hultqvist_61d2a3" xml:id="i-58f180b28e17e93c-2" n="c71d6962">
            <seg n="cccf0da4">
              Herr talman! Vi är intresserade av kvalitet i verksamheten, precis
              som föräldrarna är intresserade av kvalitet i verksamheten. Därför
              blir efterfrågan på förskoleplatser större och större. Det är
              vad de väljer i första hand, och det är där efterfrågan ligger.
              Det har inte funnits någon efterfrågan på vad som kan kallas för
              annan verksamhet. Den efterfrågan har konsekvent, precis som Mats
              Pertoft redovisade siffror på, minskat under en lång period.
            </seg>
            <seg n="e2577e34">
              Formuleringen på s. 28 i häftet visar att här finns glidningar,
              öppningar, som gör det möjligt att anställa personal eller andra
              som inte har tillräcklig utbildning. I ett modernt samhälle bör
              man väl ändå höja kraven om nya saker ska införas så att det finns
              en garanti för pedagogisk utbildning. Men det som står i förslaget
              garanterar det inte på något sätt. Det är allvarligt, och det
              öppnar för en kvalitetsförsämring. En lång rad remissinstanser
              har pekat på risken för en situation med sämre kvalitet som på
              sikt urholkar ekonomin i förskolan.
            </seg>
            <seg n="49c70b11">
              Jag tog upp en annan sak i mitt inledningsanförande, som det
              är viktigt att påpeka i replikerna, nämligen att man här riskerar
              att isolera barn från kontakt med barn från familjer med andra
              värderingar, annan social bakgrund eller annan kultur. Man riskerar
              att framför allt invandrarbarns konfrontation med och delaktighet
              i svenska språket skjuts upp. Det finns också en sådan aspekt.
              Det här ökar segregationen i samhället, vilket har påpekats från
              flera remissinstanser på bland annat universitetsnivå. Förslaget
              innehåller många svagheter och är ett vanskligt experiment.
            </seg>
          </u>
          <note type="speaker" n="ef43c3cc">
            Anf. 53 PATRIK FORSLUND (m) replik:
          </note>
          <u who="patrik_forslund_b5726d" xml:id="i-b5909a42ae5cf7ef-2" n="b6f980a8">
            <seg n="a55c501f">
              Herr talman! Det är bra att Peter Hultqvist säger att Socialdemokraterna
              värnar kvaliteten i barnomsorgen. Vi kan lägga oss på den nivån.
              Jag är överens med dig om den saken. Vi värnar också kvaliteten.
              Det är därför det finns ett stycke i propositionen om kvalitetskrav
              och rättssäkerhet som löper över fyra sidor. Det är kvalitetskrav
              som Peter Hultqvist själv har räknat upp.
            </seg>
            <seg n="90143d6e">
              Däremot är det lite beklämmande när Peter Hultqvist säger att
              svenska föräldrar främst är intresserade av vilken kvalitet som
              finns i barnomsorgsverksamheten. Det stämmer inte av två anledningar.
              Dels tycker jag inte att Peter Hultqvist är i den situationen
              att han kan säga sig företräda alla Sveriges föräldrars speciella
              krav och behov, dels tycker jag att man kan säga att Sveriges
              föräldrar först och främst är intresserade av att bestämma mer
              över den egna vardagen, att göra egna livsval. Socialdemokraternas
              agenda ska inte sättas över föräldrarnas agenda när det gäller
              deras egna barn.
            </seg>
            <seg n="fdca6fb4">
              Frågan om att barnen riskerar att isoleras bara för att de inte
              går i förskolan är lite att balansera på vad som är tillåtet i
              debatten. Det är inte så att förskolan i Sverige utgör den enda
              samlingsplatsen för små barn. Förskolan är inte garanten för små
              barn i svenska samhället att träffa andra barn och lära sig språk
              och utvecklas. Det kan de göra även hemma, på fritiden och på
              andra platser. Det är viktigt att erkänna att den fantastiska
              svenska förskolan inte löser alla problem i samhället. Här ska
              vi vara glada över att vi har en chans att skapa alternativa former
              till förskolan där föräldrarna själva kan välja verksamhet för
              sina barn.
            </seg>
          </u>
          <note type="speaker" n="1ff222e0">
            Anf. 54 ROSSANA DINAMARCA (v) replik:
          </note>
          <u who="rossana_dinamarca_5b4631" xml:id="i-3892ed7f55d56246-6" n="8ccd151d">
            <seg n="5ffedbda">
              Herr talman! Patrik Forslund pratar mycket om friheten att välja.
              Jag vill ha en förskola till mina barn med hög kvalitet och utbildad
              personal. Med barnomsorgspengen riskerar detta att urholkas. Vad
              händer med min frihet att få välja? Vad händer med mina krav på
              god kvalitet?
            </seg>
            <seg n="3f722218">
              Patrik Forslund hänvisar till vad som står i betänkandet: Det
              ska finnas personal med sådan utbildning eller erfarenhet att
              barnens behov av omsorg och en pedagogisk verksamhet kan tillgodoses.
            </seg>
            <seg n="48b6cf1e">
              Om du nu är så mån om den kvaliteten som du utger dig för att
              vara, varför finns det inga krav på att följa förskolans läroplan?
              Varför finns det inga tydligare krav på vilken utbildning som
              ska krävas för att bedriva en, vad ni kallar, pedagogisk verksamhet?
            </seg>
            <seg n="9537d909">
              Jag blir ytterst beklämd när jag hör Patrik Forslund från talarstolen
              prata om att det här kan öka det kvinnliga företagandet. Är det
              den synen som Moderaterna har på förskolan och vem som ska ansvara
              för den? Kvinnor. Det står i propositionen, så jag är inte så
              förvånad. Vid tidigare debatter har man försökt förneka detta,
              men nu gör Patrik Forslund det tydligt. Det handlar om att öka
              det kvinnliga företagandet. Det är kvinnor som ska ta hand om
              barnen. Det låter ju modernt.
            </seg>
          </u>
          <note type="speaker" n="6421c61a">
            Anf. 55 PATRIK FORSLUND (m) replik:
          </note>
          <u who="patrik_forslund_b5726d" xml:id="i-b5909a42ae5cf7ef-3" n="b6f980a8">
            <seg n="0660c1c5">
              Herr talman! Det är bra att Rossana Dinamarca tycker att kvinnligt
              företagande låter modernt. Det som inte låter så modernt är Rossana
              Dinamarcas och Vänsterpartiets genomgående syn på utbildningspolitik
              och barnomsorgspolitik.
            </seg>
            <seg n="9fe93100">
              Barnomsorgen i Sverige är inte till för att underlätta verksamheten,
              det ekonomiska ramverket eller planeringen för politiker och Sveriges
              kommuner. Barnomsorgen är till för att underlätta för föräldrar.
              Här tycker jag som moderat och allianspolitiker att det är systemet
              som ska anpassas efter människornas önskemål.
            </seg>
            <seg n="580cf549">
              Det kan inte vara så att man säger att valfrihet är bra men att
              man är emot våra valfrihetsförslag och att man inte har några
              egna valfrihetsförslag, men om någon kommer på något tredje valfrihetsförslag
              kan man titta på det då. Rossana Dinamarca säger att hon själv
              efterfrågar en högkvalitativ förskoleverksamhet i Sverige där
              hon vill placera sin dotter eller son. Det är bra. Då har Rossana
              fått göra det valet. Jag kanske vill placera min son i någon form
              av annan verksamhet, men då måste man skapa ett regelverk och
              ramverk för att andra verksamheter kommer fram. Rossana Dinamarca
              har bestämt sig för att kvaliteten i förskolan är det viktigaste
              för henne, hon efterfrågar en bra förskoleverksamhet, hon hittar
              en bra lokal och verksamhet i sin hemkommun, och då har Rossana
              gjort ett val, men jag kanske vill prioritera andra saker. Då
              måste det finnas valfrihet i samhället för Sveriges föräldrar
              att själva välja.
            </seg>
            <seg n="1edef5b4">
              Sedan var det punkten om kvinnligt företagande. Jag tycker att
              det är bra att öka både manligt och kvinnligt företagande. Det
              är precis som sades i den tidigare debatten, nämligen att allt
              företagande måste öka i Sverige för att vi ska få intäkter till
              statskassan för att bekosta bland annat kvalitetssatsningar i
              förskolan. Men man kan inte blunda för verkligheten, nämligen
              att det är många kvinnor som jobbar i barnomsorgsverksamheten
              i Sveriges kommuner. Det leder till att de kan få möjlighet att
              starta eget inom det gebitet.
            </seg>
          </u>
          <note type="speaker" n="3d2b8245">
            Anf. 56 ROSSANA DINAMARCA (v) replik:
          </note>
          <u who="rossana_dinamarca_5b4631" xml:id="i-3892ed7f55d56246-7" n="8ccd151d">
            <seg n="fb141542">
              Herr talman! Patrik Forslund sade just att man ska öka det kvinnliga
              företagandet, han sade inte att öka det manliga och kvinnliga
              företagandet. Han pekade ut just kvinnor. Han pratar inte någonting
              om hur man ska öka antalet män inom förskolan. Det hade kanske
              varit mer trovärdigt.
            </seg>
            <seg n="ee8bfed0">
              Det här är ändå en fråga om hur vi använder oss av våra skattepengar
              och vad vi ska lägga dem på. Det är inte så att man inte får välja
              i dag om man vill ha sina barn någon annanstans. Men frågan är
              om man ska lägga skattepengar på verksamhet som inte upprätthåller
              vissa kvalitetskrav. Hur kvalitetssäkrar vi en verksamhet som
              vi ska bedriva med våra gemensamma pengar?
            </seg>
            <seg n="c5e9a721">
              Även om en del av de borgerliga tror att vi har sedelpressar
              är det inte så. Vi har ett visst, ett givet, antal pengar, och
              dessa ska vi använda väl.
            </seg>
            <seg n="1dc54c26">
              Om Patrik Forslund vill ha en au pair till sina barn är det upp
              till honom. Men jag tycker inte att vi ska använda skattepengar
              till att betala för en au pair till Patrik Forslunds barn. Jag
              vill att vi inom den skattefinansierade verksamheten kan garantera
              barnen en god verksamhet.
            </seg>
            <seg n="d22e28a9">
              Återigen blir då frågan när det gäller att kunna kvalitetssäkra
              förskoleverksamheten som vi ska betala med allmänna skattepengar:
              Varför ställer ni då inte krav på att man följer förskolans läroplan
              och på en tydlig skrivning om vilken typ av utbildning som ska
              gälla för att det ska gå att få tillstånd att driva en verksamhet
              som tar hand om barn och att få pengar till att driva verksamheten?
            </seg>
          </u>
          <note type="speaker" n="c034838f">
            Anf. 57 PATRIK FORSLUND (m) replik:
          </note>
          <u who="patrik_forslund_b5726d" xml:id="i-b5909a42ae5cf7ef-4" n="b6f980a8">
            <seg n="add5ee61">
              Herr talman! Jag vill bara för de åhörare som nu kommit in på
              läktaren och för alla som tittar där hemma göra klart att jag
              inte har någon au pair som tar hand om min son. Men vad är det
              för fel med att jag kan ha en au pair som tar hand om min son
              om jag själv får välja det? Varför kan jag inte få välja själv,
              Rossana? Varför ska du alltid välja åt mig och åt Sveriges föräldrar?
              Det förtroendet har du inte riktigt i frågan, tycker jag.
            </seg>
            <seg n="5bcf71d4">
              Vänsterpartiet har inte en egen sedelpress. Socialdemokraterna
              har inte en egen sedelpress. Inte heller vi har en egen sedelpress.
            </seg>
            <seg n="7e43a877">
              Vi gör olika satsningar, som många av mina kolleger i förra debatten
              tog upp. Bland annat nämnde Christer Nylander att vi har sänkt
              arbetsgivaravgiften med 2,9 miljarder. Vidare gäller det en nedsättning
              av arbetsgivaravgiften för unga med 1,5 miljarder och av fastighetsavgiften
              med 1,7 miljarder. Vi har också olika generella bidrag, 0,3 miljarder,
              samt riktade bidrag, 1,5 miljarder. Dessutom har vi statsbidrag
              på 18 miljarder för år 2009. Dessa miljarder satsar alltså alliansregeringen
              år 2009. År 2010 kommer 28 extra miljarder.
            </seg>
            <seg n="52aac8bf">
              Allt det här är ni i Vänsterpartiet, Socialdemokraterna och Miljöpartiet
              emot. Det betyder att ni har 18 miljarder mindre än vi år 2009,
              och år 2010 har ni 28 miljarder mindre än vi. Ändå säger ni att
              ni har råd med både det ena och det andra. Det hela går inte ihop.
              Man måste kunna lära sig att räkna plus och minus; det är så det
              fungerar.
            </seg>
            <seg n="562ba022">
              Jag tycker att det är bra att vi kan få ett ökat kvinnligt företagande.
              Det är också bra att vi kan få ett ökat manligt företagande. Jag
              får be om ursäkt för att jag i mitt anförande inte nämnde både
              män och kvinnor. Dock kan jag notera att inte heller du, Rossana
              Dinamarca, gjorde det i ditt anförande. Du nämnde inte alls detta.
              Du tycker i så fall inte att företagen över huvud taget är viktiga.
            </seg>
          </u>
          <note type="speaker" n="a91dabc1">
            Anf. 58 MATS PERTOFT (mp) replik:
          </note>
          <u who="mats_pertoft_eb413b" xml:id="i-57793bd9314e8b91-8" n="28c09cf6">
            <seg n="20bb4a0e">
              Herr talman! Jag har en fråga till Patrik Forslund, som ju framgick
              i mitt inledningsanförande.
            </seg>
            <seg n="2c0628f4">
              När Patrik Forslund pratade om sin syn på barnomsorgspengen noterade
              jag att han talade om en frihetsreform. Som jag tidigare nämnt
              är mångfald och faktiskt också valfrihet viktiga faktorer för
              Miljöpartiet. Men det finns inget egenvärde i valfriheten. Det
              finns i sammanhanget alltid en balans mellan kollektiv och individ.
            </seg>
            <seg n="d33ed78e">
              Min fråga till Patrik Forslund handlar om hur ni inom Moderaterna
              har funderat här. Varför väljer ni att inskränka kommunernas självstyre
              när det gäller barnomsorgspengen, och var finns det en efterfrågan
              på denna reform? Du gör dig till talesman för föräldrarna. Men
              är det inte alliansens agenda över föräldrarna som gäller?
            </seg>
            <seg n="2d94352f">
              I den tidigare debatten raljerades det över sossarnas agenda
              över föräldrarna. Här är det alliansen som skapar sig en egen
              agenda över föräldrarna. Jag har i alla fall inte hört om något
              behov av denna reform.
            </seg>
            <seg n="69de6447">
              Som jag tidigare redovisat är enligt SKL:s statistik andelen
              enskilda dagbarnvårdare redan nu mycket stor, och andelen ökar
              konstant. Vad är anledningen till att i denna fråga inskränka
              det kommunala självstyret?
            </seg>
          </u>
          <note type="speaker" n="74054bfd">
            Anf. 59 PATRIK FORSLUND (m) replik:
          </note>
          <u who="patrik_forslund_b5726d" xml:id="i-b5909a42ae5cf7ef-5" n="b6f980a8">
            <seg n="3cbed70d">
              Herr talman! Jag vill börja med att tacka för Mats Pertofts frågor.
              Det är roligt att få diskutera valfrihetsfrågor med den friande
              eller felande länken jag vet inte hur jag ska uttrycka det i oppositionens
              utbildningspolitik. Här har vi öppningen i oppositionssamarbetet
              till att öka friheten för Sveriges elever att själva välja skolform
              och för Sveriges föräldrar att välja barnomsorg till sina barn.
            </seg>
            <seg n="313dc763">
              Vi ser inte förslaget här som att vi inskränker självstyret för
              Sveriges kommuner, utan vi ser det här som att det finns en viss
              efterfrågan på just denna reform. Bland Sveriges samtliga medborgare
              finns det en stor efterfrågan när det gäller möjligheterna till
              ökad valfrihet i samhället. Det gäller då till exempel möjligheterna
              att själv lite mer få bestämma var man vill gå i skola, vilken
              äldreomsorg man vill ska ta hand om föräldrarna eller om sig själv
              och i vilken barnomsorgsverksamhet man vill ha sina barn på dagarna.
            </seg>
            <seg n="32c9134e">
              Vi menar att vi när alliansen vann valet 2006 därmed fick ett
              stort förändringsmandat av väljarna. Det förändringsmandatet ser
              vi nu i opinionsmätningarna, som visserligen ska tolkas med viss
              försiktighet. Svenska folket litar fortfarande på det vi gör,
              och man känner sig trygg med de förändringar som vi står för.
              Våra fyra allianspartier är tydliga frihets- och valfrihetspartier.
              Det tycker väljarna om. Ett borgerligt parti är nu det största
              partiet i opinionsmätningarna. Det tyder på att svenska folket
              efterfrågar en större valfrihet. Vad vi här föreslår är ett led
              i detta med att öka valfriheten för svenska föräldrar.
            </seg>
          </u>
          <note type="speaker" n="0ecd4312">
            Anf. 60 MATS PERTOFT (mp) replik:
          </note>
          <u who="mats_pertoft_eb413b" xml:id="i-57793bd9314e8b91-9" n="28c09cf6">
            <seg n="6422a1b9">
              Herr talman! Patrik Forslund talar om ett stort förändringsmandat
              och om opinionsmätningar. Ja, från ett konstant underläge för
              er del har vi nu hamnat i jämvikt.
            </seg>
            <seg n="75739fc1">
              Jag har ännu inte fått något svar på min fråga. Jag efterlyser
              en redovisning av behovet bland Sveriges föräldrar av en reform
              på området. Var finns problemet? Vilket samhällsproblem vill ni
              åtgärda med reformen? Vad är anledningen? Eller stiftar ni lagar
              för deras egen skull? Kör ni över det kommunala självstyret bara
              för att alla, ideologiskt, själva borde välja?
            </seg>
            <seg n="9bae2e02">
              I Miljöpartiet försöker vi förändra lagarna utifrån de behov
              som finns bland medborgarna, alltså ute i verkligheten, när vi
              upptäcker problemområden. I många frågor har vi väldigt mycket
              agerat för mångfald och valfrihet. Men här ser vi inte det behovet.
            </seg>
            <seg n="08b68e97">
              I mitt anförande ställde jag ärligt och uppriktigt en fråga till
              alliansen och skulle gärna vilja ha ett svar. Finns det alltså
              någon undersökning och kan Patrik Forslund hänvisa till något
              debattinlägg eller till en opinion någonstans där denna reform
              efterlysts bortsett från alliansens partiprogram? Jag skulle i
              så fall vara väldigt tacksam för att få veta någonting helt nytt,
              något som jag inte tidigare tagit del av.
            </seg>
          </u>
          <note type="speaker" n="145ceb15">
            Anf. 61 PATRIK FORSLUND (m) replik:
          </note>
          <u who="patrik_forslund_b5726d" xml:id="i-af334af9c0f7cace-0" n="b6f980a8" next="i-1f1534a23d1e198d-0">
            <seg n="ea8f7c24">
              Herr talman! Som jag sade i mitt svar på Mats Pertofts första
              replik ser vi inte att det som föreslås inskränker det kommunala
              självstyret, utan vi ser det som att vi ökar valfriheten för Sveriges
              föräldrar att själva kunna välja den barnomsorgsform som bäst
              passar just deras familj.
            </seg>
            <seg n="10705f3a">
              Man kan alltid diskutera. Jag och Betty Malmberg diskuterade
              det tidigare här under förmiddagen. Hur många rör det sig om?
              Rör det sig om några få eller om den stora massan?
            </seg>
            <seg n="f190d308">
              Var går gränsen för Miljöpartiet? Vilken barriär måste passeras?
              Exakt hur många personer måste efterfråga något för att man ska
              genomföra en reform eller lägga fram ett förslag? De flesta människor
              läser inte debattsidor och skriver inte insändare. Många människor
              läser inte bloggar. Det ser vi i olika nyhetsrapporteringar. Hur
              får man fram viljeyttringar?
            </seg>
            <seg n="5e563d57">
              Mats Pertoft har rest runt i landet och träffat miljöpartister
              och frågat om de ser ett behov av en reform på området. Det var
              tråkigt att höra att landets samtliga miljöpartister är emot en
              reform som betyder ökad valfrihet för Sveriges föräldrar.
            </seg>
            <seg n="4ed3e0e0">
              Vi i alliansen är för det som här föreslås. Vi ser att det alltid
              finns en väldigt stor efterfrågan både i Sverige och i världen
              i övrigt på frihet. Är det något som människor i alla tider slagits
              för, så är det möjligheten till ökat självstyre och till ökad
              frihet. Det står vi i alliansen för.
            </seg>
          </u>
          <note n="9f210958">
            Anf. 62 ULRIKA CARLSSON i Skövde (c):
          </note>
          <u who="patrik_forslund_b5726d" xml:id="i-1f1534a23d1e198d-0" n="b6f980a8" prev="i-af334af9c0f7cace-0">
            <seg n="12ab78f4">
              Herr talman! Jag vill instämma i Patrik Forslunds inledning av
              sitt anförande: Det är oerhört glädjande att stå här i dag och
              diskutera ytterligare reformer på valfrihetens område som också
              har ett tydligt barnperspektiv och ett tydligt familjereformperspektiv.
            </seg>
            <seg n="f60c69e4">
              Alliansen har presenterat en familjepolitisk reform i fyra delar.
              Det är barnomsorgspeng vi diskuterar i dag, men också allmän förskola
              för treåringar. För Centerpartiet har den här valfrihetsfrågan
              varit oerhört viktig, och barnomsorgspengen har också varit en
              fråga som vi har diskuterat i många år liksom på vilket sätt man
              skulle kunna öka möjligheten för föräldrar att ha en större valfrihet
              i sin vardag och också få större möjligheter att få det så kallade
              livspusslet att gå ihop genom att kunna välja barnomsorg i olika
              omfattning och på olika sätt.
            </seg>
            <seg n="e12a3726">
              Att det då är så svårt för oppositionen att förstå att man kan
              göra flera saker samtidigt och att de inte med automatik skulle
              förta varandra utan i stället förstärka varandra förvånar mig.
              Jag hoppas att vi kan tillrättalägga en del av de missförstånden
              i debatten i dag.
            </seg>
            <seg n="2eabb6ac">
              Sverige behöver en modern familjepolitik. Det handlar om en tro
              på att föräldrar själva har en önskan om att göra det som man
              tror är bäst för sina egna barn. Det har redan hänvisats till
              ett intressant seminarium som arbetsmarknadsutskottet hade i går
              tillsammans med utbildningsutskottet. Man lyfte fram betydelsen
              av barns lärande i förskolan och många sätt att öka kreativiteten
              för barn, men man belyste också problemet med att föräldrar på
              olika sätt i Europa inte känner tillit och tilltro till sitt föräldraskap.
            </seg>
            <seg n="5ce50190">
              För mig är den här valfrihetsreformen en oerhört viktig reform,
              därför att den har fokus på att det är jag som förälder som har
              möjlighet att vara med och forma det livspussel som vi som familj
              vill leva i men också med en tro på att mina barn ska få det bästa.
            </seg>
            <seg n="6333884b">
              När det gäller barnomsorgspengen har vi varit inne och diskuterat
              att det kallas för pedagogisk omsorg. Jag vet många familjer i
              dag som är bekymrade över att när barnen har varit på familjedaghem
              innan de började förskoleklass får de i många kommuner inte möjlighet
              att i skolbarnsomsorgen fortsätta i familjedaghemmets regi. Det
              finns alltså i många kommuner inte ett utbud som stämmer överens
              med den efterfrågan som finns från föräldrarna.
            </seg>
            <seg n="85d41fae">
              Jag tycker det ska bli oerhört spännande och intressant att se
              hur det blir. Jag tror att många fortfarande kommer att välja
              förskolan också när barnen är ett år, men jag tror att många föräldrar
              också kommer att ta chansen att välja pedagogisk omsorg. Jag tror
              att det är det vi som politiker måste lita till, nämligen människors
              egenmakt, och inte det regelverk som vi ska ha för att kommunerna
              ska planera verksamheten. Man har ett ansvar för att planera verksamheten
              i kommunerna, men vi vill ha ett tydligt individperspektiv, och
              vi tror att det på det här sättet också kan stärka samspelet mellan
              det gemensamma och det individuella ansvaret.
            </seg>
            <seg n="479e13dd">
              En annan fråga som har diskuterats kopplas till barnomsorg. Det
              har också varit möjligt att få barnomsorg på så kallad obekväm
              arbetstid, nattetid eller på helger. Jag vet att man löser det
              på olika sätt i många kommuner utan en gemensam lagstiftning.
              Det kan vara så, om man till exempel jobbar inom kultursektorn,
              att man har tillgång till någon som kommunen bidrar med som faktiskt
              är hemma hos en på kvällen när man inte har möjlighet att själv
              vara hemma. Här finns ännu en större möjlighet för föräldrar att
              själva råda över situationen, och det tycker jag är jättebra.
            </seg>
            <seg n="c34231a2">
              Sedan lyfts det fram från Socialdemokraterna att man är positiv
              till barnomsorg på obekväma tider, om jag får uttrycka mig lite
              slarvigt. Men det är ändå så att man inte har lagt pengar på de
              här delarna, utan man säger att man är villig att genomföra det.
              Samtidigt har man haft tolv år på sig att göra det. Därför skramlar
              det lite tomt, tycker jag, när man nu i debatten för fram det
              här.
            </seg>
            <seg n="25bd550a">
              Det här är en valfrihetsreform som riktar sig till föräldrarna
              samtidigt som det också är en möjlighet att öppna för företagande
              för kvinnligt företagande, för manligt företagande och att på
              olika sätt främja företagsamheten i Sverige. Vi vet att vi har
              en oerhört segregerad arbetsmarknad, och varje försök att bryta
              upp den är oerhört viktigt för att öka företagsamheten. Här finns
              ännu en möjlighet.
            </seg>
            <seg n="856ae708">
              Alla barn har rätt till en trygg uppväxt, och föräldrarna har
              rätt till ett stöd att känna förtroende och tillit till att man
              kan utveckla det föräldraskapet. Vi kan politiskt ge verktygen
              och möjligheterna för att göra det.
            </seg>
            <seg n="7398d75e">
              Den andra delen i det betänkande som vi hanterar rör allmän förskola
              från tre år. Kunskap om förskolans betydelse för det fortsatta
              lärandet motiverar verkligen att vi från tre års ålder har en
              allmän förskola. Vi har diskuterat språkutvecklingens betydelse,
              och den här reformen blir också en viktig bricka i spelet när
              det gäller att öka möjligheten till språkutveckling. Vi har under
              debatten i dag diskuterat vikten av att få lära sig på sitt starkaste
              språk. Det är viktigt att barn får utveckla flera språk. I treårsåldern
              finns det språkfönster öppna, och därför tror jag att det är jätteviktigt
              att i den här åldern få möjligheten.
            </seg>
            <seg n="3cdecab7">
              I går, vid det seminarium som jag tidigare nämnde, lyfte man
              också upp att man faktiskt såg en brist hos barn eller ungdomar
              som kommer sent till Sverige och som faktiskt inte har fått gå
              i den svenska förskolan. Att kunna ge möjligheter att på olika
              sätt utveckla förskolans olika delar ser jag som oerhört centralt.
              Nu gör vi en allmän förskola för barn, tre-, fyra- och femåringar,
              och det är en viktig reform.
            </seg>
            <seg n="1cdd2fcc">
              Man kan diskutera gruppstorlekar och man kan diskutera lärartäthet
              det är jätteviktiga delar men det leder ofta tankarna till likformigheten
              och inte till likvärdigheten. Låt oss diskutera om vi kan få en
              barnomsorg och en förskoleverksamhet som möter varje barn individuellt!
              Det tror jag att de båda delarna i dagens proposition är väldigt
              viktiga för att göra.
            </seg>
            <seg n="e2643d97">
              Vi vill stötta föräldrar att ta sitt föräldraansvar och forma
              en trygg framtid för sina barn genom att ge möjligheter till fler
              lösningar för familjer när det gäller pedagogisk omsorg och förskola
              antingeneller, eller bådeoch, som det blir så småningom.
            </seg>
          </u>
          <note n="d5e0777f">
            Herr talman! Jag yrkar bifall till förslaget i betänkandet.
          </note>
          <note type="speaker" n="6fe2bbdb">
            Anf. 63 ROSSANA DINAMARCA (v) replik:
          </note>
          <u who="rossana_dinamarca_5b4631" xml:id="i-a16649a44f485577-0" n="8ccd151d" next="i-e70db0adc2a0e257-0">
            <seg n="268fa3c9">
              Herr talman! Ulrika Carlsson pratar varmt om förskolan. Jag förstår
              faktiskt inte riktigt hur hon då kan gå med på att den nu urholkas.
              Det är inte så att det finns eller har funnits några hinder för
              föräldrar att välja hur man vill göra med sina barn. Man har kunnat
              lämna sina barn, ha dem kvar hemma eller ha någon annan som tar
              hand om dem. Det har funnits full frihet till det inga som helst
              hinder.
            </seg>
            <seg n="f8f930a5">
              Det som det handlar om här är att vi ska ge pengar till andra
              verksamheter än till exempel förskolan, verksamheter som man inte
              kvalitetssäkrar på något sätt. Elisabet Nihlfors pratade på det
              seminarium i går som Ulrika Carlsson hänvisade till om vikten
              av en bra, stark förskola med utbildade lärare. Återigen vill
              jag ändå ställa frågan: Hur kommer det sig att man i den här propositionen
              och i betänkandet inte tar upp tydligare vad det är för krav som
              ställs för att kunna få pengar för att bedriva så kallad pedagogisk
              verksamhet? För det är väl ändå så att vi är överens om att det
              här inte bara ska handla om ett rent omhändertagande där man byter
              blöjor och ger mat utan att det faktiskt handlar om en pedagogisk
              verksamhet. Vi har pratat tidigare om att man ska lägga grunden
              för lärandet, och för det krävs goda kunskaper.
            </seg>
          </u>
          <note n="cc976c3a">
            Anf. 64 ULRIKA CARLSSON i Skövde (c) replik:
          </note>
          <u who="rossana_dinamarca_5b4631" xml:id="i-e70db0adc2a0e257-0" n="8ccd151d" prev="i-a16649a44f485577-0">
            <seg n="ac86ea80">
              Herr talman! Rossana Dinamarca talar om att det redan tidigare
              har funnits möjligheter att välja på vilket sätt man vill ordna
              omsorgen om sina barn. Ja, det har det funnits för dem som har
              haft ekonomiska möjligheter. Med den här reformen öppnar vi möjligheter
              för betydligt fler att kunna lita på sig själv i sitt föräldraskap
              och välja den barnomsorg som man vill ha.
            </seg>
            <seg n="61ce6d6c">
              Ja, vi är överens om att det handlar om pedagogisk omsorg. Vi
              har talat om att det redan i dag finns andra former än förskola
              och att vi ställer samma krav på den nya verksamhet som kommer
              som vi har ställt på både att läroplanen för förskolan ska vara
              vägledande och att man ska ha en sådan kompetens att man bedöms
              vara lämplig att ha den här pedagogiska omsorgen.
            </seg>
            <seg n="94006d81">
              Vi har inte diskuterat att man ska sänka kraven när det gäller
              förskolan. Vi har inte några förslag om att nu när vi har förskola
              från tre års ålder behöver det inte vara utbildade förskollärare,
              utan någon annan med god erfarenhet. Det är inte det vi talar
              om.
            </seg>
            <seg n="607add63">
              Det ska vara pedagogisk omsorg. Vi ställer ändå höga kvalitetskrav
              på den. Läroplanen är vägledande. Man ska ha en god kunskap på
              området. Vi stärker valfriheten för föräldrar, också för dem som
              inte tidigare har haft möjligheten.
            </seg>
          </u>
          <note type="speaker" n="0ecf392e">
            Anf. 65 ROSSANA DINAMARCA (v) replik:
          </note>
          <u who="rossana_dinamarca_5b4631" xml:id="i-a16649a44f485577-1" n="8ccd151d" next="i-e70db0adc2a0e257-1">
            <seg n="93a3e5fd">
              Herr talman! Jag ser inte riktigt den tydlighet som Ulrika Carlsson
              påstår finns i betänkandet. I så fall får hon peka ut den. Det
              står inte tydligt vad det är för utbildning man kräver. Det står
              inte tydligt att man ska följa läroplanen för förskolan.
            </seg>
            <seg n="1afc7b5f">
              Den luddighet som finns får mig att dra slutsatsen att man inte
              är särskilt intresserad av att hålla en god kvalitet. Möjligheterna
              att skapa vinst är tydligen viktigare än att kunna garantera en
              god kvalitet på den pedagogiska omsorgen. Det är beklagligt.
            </seg>
          </u>
          <note n="129f7237">
            Anf. 66 ULRIKA CARLSSON i Skövde (c) replik:
          </note>
          <u who="rossana_dinamarca_5b4631" xml:id="i-e70db0adc2a0e257-1" n="8ccd151d" prev="i-a16649a44f485577-1">
            <seg n="e77ff8cd">
              Herr talman! I det betänkande vi nu debatterar står det på s.
              9 om både kvalitetskrav och rättssäkerhet. Där påpekar man att
              verksamheten ska ha god kvalitet och säkerhet samt uppfylla de
              krav på personalens utbildning eller erfarenheter med mera som
              man kan ha.
            </seg>
            <seg n="1aa221af">
              Visst måste man göra en bedömning av varje enskilt fall och om
              de uppfyller kvaliteten och säkerheten. Både barn och föräldrar
              kommer att finnas i verksamheten, kanske varje dag, och kommer
              givetvis också att följa den och se om den håller en god kvalitet
              just för ens eget barn. Jag tror på att föräldrarna är med och
              själva avgör om det är en bra kvalitet i den pedagogiska omsorg
              eller i den förskola som de är med och väljer. Det finns ett tydligt
              brukarperspektiv, och även där har man en möjlighet att göra ett
              aktivt val som förälder. Jag tror att föräldrar väljer det som
              de tror är det bästa för sina barn.
            </seg>
          </u>
          <note type="speaker" n="256e899f">
            Anf. 67 PETER HULTQVIST (s) replik:
          </note>
          <u who="peter_hultqvist_61d2a3" xml:id="i-33afbe47a5666e9a-0" n="c71d6962" next="i-8c8ebeaf1c87d7a4-0">
            <seg n="5a739b94">
              Herr talman! Jag tror inte att man höjer kvaliteten inom svensk
              barnomsorg och förskola genom att förkorta exempelvis förskollärarutbildningen.
              Jag tror inte att man höjer någon kvalitet genom luddiga formuleringar
              om viss utbildning eller erfarenhet för att jobba inom den så
              kallade pedagogiska omsorgen. Man ska kunna ta till handledning
              om man saknar tillräcklig utbildning eller erfarenhet, står det
              också. Detta visar vad det är: luddigt och med öppna bedömningar.
              Det här är inte ett barnperspektiv, utan det är något annat perspektiv.
              Om det var ett barnperspektiv skulle det vara kvaliteten och kravbilden
              som på ett tydligt sätt skulle stå i centrum.
            </seg>
            <seg n="fba1f629">
              Jag tycker att det är fel att använda begreppet pedagogisk omsorg
              när man inte har krav på att det ska vara utbildad personal. Man
              tummar tydligt på grundläggande kvalitetskrav, nämligen personalens
              förmåga.
            </seg>
            <seg n="64eabfbb">
              Begrepp som annan barnomsorg eller annan skolbarnsomsorg vore
              rimligare beteckningar eftersom man inte kan garantera den pedagogiska
              kvaliteten. Regeringen ger med sitt val av beteckningar sken av
              att den pedagogiska kvaliteten är garanterad fast den inte är
              det.
            </seg>
            <seg n="155ac4be">
              Jag tycker också att det vore bättre att lägga de 220 miljoner
              som man ska satsa på det här direkt på förskolan, där vi har en
              bra kvalitet. Utveckla den i stället för att syssla med den här
              typen av experimentverksamhet! Precis som Mats Pertoft tidigare
              har understrukit har den dessutom knappast varit efterfrågad.
              Vore det inte rimligare och framför allt hederligare att använda
              andra ord och beteckningar än pedagogisk omsorg?
            </seg>
          </u>
          <note n="d57a5ba6">
            Anf. 68 ULRIKA CARLSSON i Skövde (c) replik:
          </note>
          <u who="peter_hultqvist_61d2a3" xml:id="i-8c8ebeaf1c87d7a4-0" n="c71d6962" prev="i-33afbe47a5666e9a-0">
            <seg n="28bec5b4">
              Herr talman! Peter Hultqvist tror inte på en massa saker som
              den här regeringen genomför. Samtidigt ser vi att det finns ett
              stort behov av att på olika sätt stärka möjligheten för föräldrarna
              att välja barnomsorg.
            </seg>
            <seg n="13e0b0f7">
              I Peter Hultqvists verklighet finns bara ett alternativ. Det
              är bara förskolan som ska gälla. Där handlar det inte om att ge
              föräldrarna möjlighet till en valfrihet och att på olika sätt
              vara med och bedöma om det är en god verksamhet.
            </seg>
            <seg n="4d618903">
              Jag är medveten om att det i det första förslaget stod pedagogisk
              verksamhet. Det är nu ändrat till pedagogisk omsorg. Det handlar
              om att man har lyssnat på de remissinstanser som Peter Hultqvist
              tidigare räknade upp. Man kanske tyckte att pedagogisk verksamhet
              var ett delvis missvisande ord. Nu kallar man det för pedagogisk
              omsorg just för att peka på att det handlar både om omsorg och
              om kvalitetskrav kopplat till att den personal som arbetar med
              de här barnen har den erfarenhet eller utbildning som krävs i
              den här formen för att kunna arbeta i en verksamhet där läroplanen
              för förskolan är vägledande.
            </seg>
          </u>
          <note type="speaker" n="47c477e0">
            Anf. 69 PETER HULTQVIST (s) replik:
          </note>
          <u who="peter_hultqvist_61d2a3" xml:id="i-33afbe47a5666e9a-1" n="c71d6962" next="i-8c8ebeaf1c87d7a4-1">
            <seg n="d649925f">
              Herr talman! Jag tycker inte att det räcker med att formulera
              om till pedagogisk omsorg från verksamhet. Det är bara en semantisk
              övning. Så länge man har ordet pedagogisk med ger man en bild
              av att det är någonting annat än vad det verkligen är. Man ger
              en bild av att man har utbildad personal som ett kvalitetsmått.
              Men med de formuleringar som finns i förslaget kan man inte garantera
              det, utan man öppnar för en öppenhet och ett godtycke som jag
              inte tycker är särskilt modernt och framtidsinriktat framför allt
              inte om vi ska ta till oss det som sades på seminariet i går.
              Där sades att den grund som läggs i förskolan, förskolans kvalitet
              och verksamheten för de mindre barnen är så oerhört viktigt för
              resultaten i skolan senare. Detta är verkligen att backa in i
              framtiden.
            </seg>
            <seg n="23ce61fa">
              Varför ska vi splittra upp kommunernas resurser, som ändå är
              knappa, på ett sätt som gör att man riskerar att urholka kvaliteten
              också i den verksamhet som redan är uppskattad och bra. De olika
              varianter av omsorg som kommer att växa fram kommer att bli mer
              och mer svåröverblickbara. Risken är också att vi kan få inslag
              i det här som vi sedan ser inte är riktigt seriösa.
            </seg>
            <seg n="1d28955e">
              Även om kommunen ska godkänna den som blir utövare och söker
              kommunalt bidrag kan det vara svårt att vid ansökningstillfället
              bedöma om verksamheten senare kommer att hålla den pedagogiska
              kvaliteten, att personalen kommer att vara tillräckligt utbildad,
              att grunden är tillräckligt stark och så vidare. Det är svårt
              med den typ av bas och formuleringar som finns i förslaget.
            </seg>
            <seg n="cff01505">
              Kalla det här för något annat än pedagogisk omsorg! Jag tycker
              nog att det hör till en hederskodex i sammanhanget. Annan barnomsorg
              och annan skolbarnsomsorg är betydligt tydligare när det gäller
              vad det här handlar om. Det handlar inte i första hand om pedagogik
              eller om garanti för en god pedagogik som ligger i linje med att
              det stöder inträdet i grundskolan.
            </seg>
          </u>
          <note n="1fe657eb">
            Anf. 70 ULRIKA CARLSSON i Skövde (c) replik:
          </note>
          <u who="peter_hultqvist_61d2a3" xml:id="i-8c8ebeaf1c87d7a4-1" n="c71d6962" prev="i-33afbe47a5666e9a-1">
            <seg n="482fb7bc">
              Herr talman! Vill Peter Hultqvist då avskaffa alla familjedaghem
              som finns i dag? Det finns ju en efterfrågan på betydligt mindre
              grupper än dem som man har inom förskolan. Det kanske är så få
              som tre, fyra eller fem barn i familjedaghemmen. Ett antal barn
              med behov av att finnas i en sådan gruppstorlek får där möjligheter
              att utvecklas på bästa sätt efter sin förmåga.
            </seg>
            <seg n="6ea6fec2">
              Kommunerna har redan i dag en översyn över familjedaghemmen.
              Man gör en kvalitetsbedömning. Det är på samma sätt man får fortsätta
              att göra också framöver. Man ger möjlighet att se på vilket sätt
              man kan garantera att vi har en verksamhet som håller kvalitet
              och säkerhetskrav, precis som man har gjort redan tidigare. Men
              nu kan man i fler och lite olika former forma en framtid.
            </seg>
            <seg n="68744232">
              Det handlar inte om att backa in i framtiden. Det handlar verkligen
              om att skapa en politik för både frihet och flexibilitet och att
              inte låsa fast sig i en fålla och säga att det finns en enda väg
              när det gäller de allra minsta barnens möjlighet till barnomsorg
              eller förskola.
            </seg>
            <seg n="d8d733fa">
              Vi öppnar för flera olika möjligheter. Vi öppnar för en förstärkt
              förskola när det blir allmän förskola också för treåringarna.
              På det sättet skapar vi möjligheter för föräldrar och för familjer
              att välja en omsorg och en verksamhet som man finner vara det
              som passar en bäst.
            </seg>
          </u>
          <note type="speaker" n="9efeed55">
            Anf. 71 MATS PERTOFT (mp) replik:
          </note>
          <u who="mats_pertoft_eb413b" xml:id="i-3610332365bed23f-0" n="28c09cf6" next="i-6d03a1641e73e94f-0">
            <seg n="dd7765f7">
              Herr talman! Jag tackar Ulrika Carlsson för anförandet. Jag har
              två frågor till Ulrika Carlsson. Den ena är den som jag återkommer
              till gång på gång. Den handlar om behovet. Jag tänker också på
              att det kommunala självstyret har varit en hjärtefråga för Centerpartiet
              i många år. Hur har ni resonerat om den konflikt som ändå uppstår
              mellan det individuella och det kollektiva bestämmandet?
            </seg>
            <seg n="c20a9cd3">
              Jag har också en fråga som jag har debatterat med Ulrika Carlsson
              flera gånger. Den gäller nattis.
            </seg>
            <seg n="3e82cf7e">
              Jag uppskattar att Ulrika Carlsson verkar arbeta för att hitta
              åtminstone en del av en lösning på nattisproblematiken genom detta
              lagförslag. Men varför går man inte hela vägen och föreslår en
              lagfäst rätt till barnomsorg på obekväm arbetstid? Det vore bra
              och den enklaste lösningen. Det skulle få brett parlamentariskt
              stöd om man genomförde något sådant i stället för att krångla
              till det med att man måste bosätta sig som granne till en kommun
              som har nattomsorg i stället för att bo i kommunen själv.
            </seg>
            <seg n="884fa7c3">
              Mina frågor till Ulrika Carlsson är: Varför lagstiftar alliansen
              inte om nattis generellt? Hur ser det ut med självstyret inom
              Centern?
            </seg>
          </u>
          <note n="e6a9f468">
            Anf. 72 ULRIKA CARLSSON i Skövde (c) replik:
          </note>
          <u who="mats_pertoft_eb413b" xml:id="i-6d03a1641e73e94f-0" n="28c09cf6" prev="i-3610332365bed23f-0">
            <seg n="6024502e">
              Herr talman! Det var två intressanta frågor eftersom den ena
              handlade om att bevara det kommunala självstyret och den andra
              om att inte göra det.
            </seg>
            <seg n="09fc7839">
              När det gäller behovet är det viktigt att inte bara lyssna till
              den största gruppen som vill ha en annan typ av verksamhet utan
              att också lyssna till och öka valfriheten för andra något mindre
              grupper som inte har varit lika tydliga i debatten och som inte
              syns på insändarsidor eller i bloggosfären eller någon annanstans
              och pratar för det ena eller det andra.
            </seg>
            <seg n="8145cb6c">
              Det har varit svårt att vilja ha en valfrihet när man inte har
              vetat på vilket sätt man ska kunna utforma den. Nu visar vi på
              ett reellt alternativ på en valfrihetsreform. Då finns det möjlighet
              att som förälder se hur man vill forma det framöver och vilka
              alternativ man har. Här finns en möjlighet och tilltro till föräldern
              att vara med och utforma detta. För mig är det jätteviktigt.
            </seg>
            <seg n="31012081">
              Vi talar om kommunalt självstyre, men vi talar också lika mycket
              om egenmakt och möjligheter för människor att själva välja hur
              de ska få ihop sin vardag. För Centerpartiet är detta en jätteviktig
              reform, just för att människor själva ska kunna besluta om på
              vilket sätt de vill forma sitt liv.
            </seg>
            <seg n="6a64434a">
              Det blir ett dilemma, får jag väl säga, när det gäller kommunalt
              självstyre kopplat till nattis. Men i det här öppnar vi för en
              möjlighet. Med det förslag vi lägger fram finns möjlighet för
              olika grupper att forma barnomsorgen på det sätt de vill ha den.
              Vi öppnar också möjligheten för nattis. På det sättet ökar vi
              individens egen valfrihet.
            </seg>
          </u>
          <note type="speaker" n="fa9e2abb">
            Anf. 73 MATS PERTOFT (mp) replik:
          </note>
          <u who="mats_pertoft_eb413b" xml:id="i-3610332365bed23f-1" n="28c09cf6" next="i-6d03a1641e73e94f-1">
            <seg n="08911430">
              Herr talman! Det gläder mig att Centern har haft samma diskussion
              som vi har haft i Miljöpartiet. Vi verkar dock ha kommit till
              olika slutsatser. Jag tror att jag har ganska stora öron när det
              gäller debatten om barnomsorg och friskolor runt om i landet.
              Jag har inte hört denna fråga, men det finns olika sätt att lyssna.
            </seg>
            <seg n="538de621">
              Ulrika Carlsson svarade inte på min fråga varför det i propositionen
              inte finns med ett förslag om att införa rätten till nattis. Det
              verkar ju vara en av Centerns eller åtminstone Ulrika Carlssons
              hjärtefrågor. Från Miljöpartiets sida skulle vi stödja ett sådant
              förslag, att man fick en klar rätt till barnomsorg på obekväm
              arbetstid. Där vet jag att det har funnits en bred samhällsdebatt.
              Där vet jag att det inte bara har varit i bloggosfären utan i
              debattartiklar, uppvaktningar etcetera. Det finns starka krafter
              i form av föräldrar i Sverige som skulle behöva detta som en del
              av sin valfrihet.
            </seg>
            <seg n="ba00f14c">
              Varför har inte alliansen med sin valfrihetspolitik tillgodosett
              detta behov av barnomsorg när man har valt att tillgodose behov
              som åtminstone jag inte har hört talas om tidigare?
            </seg>
          </u>
          <note n="072bfd44">
            Anf. 74 ULRIKA CARLSSON i Skövde (c) replik:
          </note>
          <u who="mats_pertoft_eb413b" xml:id="i-6d03a1641e73e94f-1" n="28c09cf6" prev="i-3610332365bed23f-1">
            <seg n="70a6ef52">
              Herr talman! Det är trevligt att få visa att det finns en diskussion
              och ett behov av också denna del. Det har det gjort ute. Jag har
              varit ute mycket och diskuterat på vilka olika sätt man kan få
              vara med och forma sin barnomsorg, så frågan finns. Vi får kanske
              åka ut ihop, Mats, och lyssna på dessa frågor.
            </seg>
            <seg n="443b9175">
              Jag vet att man löser detta med nattis på olika sätt i olika
              kommuner. Det finns redan ett utbud. Det är viktigt att se om
              detta kan vara vägen för människor att få möjlighet att själva
              forma och efterfråga en barnomsorg på de tider de behöver det.
              Skulle det visa sig att det är otillräckligt framöver får vi återkomma
              till frågan om ytterligare delar.
            </seg>
            <seg n="da160375">
              Det är ändå ett kommunalt ansvar att på olika sätt ha barnomsorg
              på den tid som invånarna efterfrågar. Det blir en fortsatt bra
              dialog med kommunens företrädare.
            </seg>
            <seg n="3c5bfbab">
              För mig är det viktigt att valfrihetsreformen om barnomsorgspeng
              och allmän förskola för treåringar ger föräldrar möjlighet att
              på riktigt vara med och forma barnomsorgen och göra de val de
              vill kunna göra som föräldrar. Därför känns det bra att vi har
              haft denna diskussion.
            </seg>
          </u>
          <note type="speaker" n="e0a66a42">
            Anf. 75 GULAN AVCI (fp):
          </note>
          <u who="unknown" xml:id="i-8e32dc69b1d3520e-0" n="d56a80d9">
            <seg n="29ab3028">
              Herr talman! Som sjätte talare på listan finns det risk att man
              upprepar en del argument, särskilt som det har varit så många
              replikskiften. Det finns dock en del påpekanden som är viktiga
              att lyfta fram, vilket mina alliansvänner också har nämnt. Jag
              vill också bemöta en del av oppositionens påståenden om vad denna
              reform handlar om.
            </seg>
            <seg n="567033af">
              Sverige ska ha världens bästa förskola. Ledorden ska vara kvalitet,
              pedagogik och mångfald. Redan i dag sneglar många länder på vår
              barnomsorgsmodell. Det har vi all anledning att vara stolta över.
              I svenska kvalitetsundersökningar är svensk förskola en av de
              verksamheter som rankas högt varje år.
            </seg>
            <seg n="f68aa768">
              Men vi kan och vi ska bli bättre. Det är viktigt att barnomsorgen
              byggs ut och tar hänsyn till alla behov i samhället. Det är viktigt
              att man också respekterar och värnar de familjer som har olika
              behov, intressen och önskemål om hur den svenska barnomsorgsverksamheten
              ska se ut och drivas. En modern och dynamisk familjepolitik går
              ut på valfrihet, flexibilitet och anpassning till samhällsutvecklingen.
            </seg>
            <seg n="b121eb8f">
              Herr talman! Barnomsorgspengen införs den 1 juli 2009. Allmän
              förskola som även omfattar treåringar kommer att införas den 1
              juli 2010. Folkpartiet liberalerna och alliansen har varit tydliga
              från början. Vår politik ska genomsyras av valfrihet. I den nya
              skollagen kommer kommuner i framtiden i större utsträckning att
              bli skyldiga att ge bidrag till enskild förskoleverksamhet och
              enskild skolbarnsomsorg som är godkända och öppna för alla barn
              precis så som görs i motsvarande offentlig verksamhet i dag. Det
              är viktigt att poängtera det i debatten eftersom det har uppstått
              en del missförstånd kring vad reformen går ut på.
            </seg>
            <seg n="81f573d9">
              Herr talman! I framtiden kommer också ersättningen att följa
              barnet till den verksamhet som föräldrarna väljer. Oppositionen
              är rädd för att detta ska urholka kvaliteten i förskolan. Jag
              kan tala om för er att så inte är fallet. Ni kan vara lugna på
              den punkten. Det ska vara lika krav på alla verksamheter att hålla
              god kvalitet och säkerhet.
            </seg>
            <seg n="0e3db0dc">
              Regeringen är också tydlig med att den verksamhet som ska bedrivas
              i den pedagogiska omsorgsverksamheten ska stämma överens med övrig
              verksamhet inom offentlig sektor. Huvudmannen eller den person
              som ska arbeta i verksamheten ska ha sådan utbildning eller erfarenhet
              så att barnens behov och en tydlig pedagogisk verksamhet kan tillgodoses.
            </seg>
            <seg n="1d4da318">
              Vi är övertygade om att en överväldigande majoritet av föräldrarna
              även i fortsättningen kommer att välja den offentliga verksamheten.
              Det är dock viktigt att man också ser till att det finns alternativ
              till den offentliga barnomsorgen. Valfrihet går nämligen ut på
              att låta föräldrar själva bestämma vilken verksamhet deras barn
              ska gå i. Den stora skiljelinjen mellan oppositionen och alliansen
              är att vi förespråkar valfrihet medan oppositionen vill ha totalkontroll
              över människors val.
            </seg>
            <seg n="5973e1cc">
              Vi är fyra partier som är med och styr i regeringen. Vi har olika
              hjärtefrågor och vill olika saker, men vi har också respekt för
              varandras viljor och gör kompromisser. Det är precis det vi har
              gjort vad gäller denna reform. Jag kan inte slå mig för bröstet
              i alla de överenskommelser som har gjorts, men jag respekterar
              att det finns andra viljor. Jag respekterar också att det från
              samhället finns önskemål och en strävan efter att man i regeringsposition
              ska ha en politik som tillgodoser alla behov.
            </seg>
            <seg n="d3c39b39">
              Precis så har regeringen jobbat med den här reformen, precis
              så har vi jobbat med tidigare reformer och precis så kommer vi
              att jobba i fortsättningen när vi lanserar andra reformer.
            </seg>
            <seg n="a9954fb5">
              Herr talman! Jag tycker att det är bra att ersättningen i framtiden
              också ska följa barnet i den verksamhet som föräldrarna väljer.
              Med ändringar i skollagen kommer kommunerna i framtiden inte att
              kunna neka till andra driftsformer.
            </seg>
            <seg n="e8d0b8e7">
              Förskoleverksamhet och skolbarnsomsorg som inte drivs i form
              av förskola, fritidshem, öppen förskola eller öppen fritidsverksamhet
              ska få en ny benämning i den nya skollagen, nämligen pedagogisk
              omsorg. Här är det viktigt att tydliggöra att avsikten inte är
              att ändra gränsdragningen mot de verksamhetsformer som drivs i
              kommunal regi. Även i fortsättningen kommer innebörden att vara
              densamma för förskolan, fritidshemmen och den öppna förskolan.
            </seg>
            <seg n="c95bf99a">
              Om Vänsterpartiet får bestämma ska den fria etableringsrätten
              avskaffas helt. Enbart verksamhet i kommunal regi ska få existera.
              Jag kan inte låta bli att förundras över hur det ibland råder
              total maktfullkomlighet inom Vänstern. Man säger att allt ska
              fjärrstyras från antingen regeringen, staten eller kommunerna.
              Jag tycker att det är ett synsätt som inte respekterar människors
              fria val. Folkpartiet och alliansen arbetar inte på det sättet.
              Vi har respekt både för varandra och för vad våra medborgare vill
              ha.
            </seg>
            <seg n="6a7fa36e">
              Fru talman! Jag är glad att den allmänna förskolan även ska omfatta
              treåringar från den 1 juli 2010. Allmän förskola ska omfatta 525
              timmar om året, det vill säga tre timmar om dagen. För de barn
              vars föräldrar förvärvsarbetar eller studerar kommer det inte
              att se annorlunda ut än i dag.
            </seg>
            <seg n="ff8114c6">
              Folkpartiet och alliansen är helt övertygade om att grunden för
              ett livslångt lärande och kunskapsutveckling läggs redan i förskolan.
              Därför är det viktigt att även treåringar omfattas.
            </seg>
            <seg n="5216189f">
              Låt mig lyfta fram en del av det som har genomförts för att säkerställa
              kvaliteten, sådant som den tidigare regeringen aldrig genomförde.
            </seg>
            <seg n="dc19075b">
              För det första kommer förskolan att bli en skolform och en del
              av den nya skollagen. För det andra kommer förskollärarna i framtiden
              att bli ansvariga för det pedagogiska arbetet. Förskoleyrket ska
              åter bli attraktivt.
            </seg>
            <seg n="6e2986e6">
              Vi kommer att inrätta rektorsliknande poster så att rollerna
              tydliggörs så att man vet att det är en person som har det yttersta
              ansvaret i varje verksamhet. En person ska, som sagt, ha det övergripande
              ansvaret.
            </seg>
            <seg n="9914c5cd">
              Vi satsar stort på Förskolelyftet så att befintlig personal inom
              förskoleverksamheten kan vidareutbilda sig. Vi satsar 220 miljoner
              kronor för 2009, 2010 och 2011. Det motsvarar att ca 13 500 personer
              som jobbar i förskolan kommer att få ta del av fortbildningssatsningarna
              under de tre åren.
            </seg>
            <seg n="24493a1b">
              Fru talman! Jag noterar att oppositionen inte drar riktigt jämnt.
              Det finns olika reservationer. Man har bara en gemensam reservation.
              I alla de andra spretar det som inom alla andra politiska områden.
              Det ska bli intressant att se var de landar när de väl har bestämt
              sig för vilken utbildningspolitik och förskolepolitik de ämnar
              driva i framtiden.
            </seg>
          </u>
          <note n="8fc978e2">
            Med detta yrkar jag bifall till förslagen i betänkandet och avslag
            på motionerna.
          </note>
          <note type="speaker" n="5e0e311a">
            Anf. 76 ROSSANA DINAMARCA (v) replik:
          </note>
          <u who="rossana_dinamarca_5b4631" xml:id="i-3892ed7f55d56246-8" n="8ccd151d">
            <seg n="53c7e532">
              Fru talman! I sista delen av sitt anförande sade Gulan Avci att
              vi har olika reservationer i betänkandet.
            </seg>
            <seg n="e6a7aa28">
              På en ganska väsentlig punkt är den rödgröna oppositionen överens:
              Det här är fel. Vi har den gemensamma utgångspunkten i vår oro
              för kvaliteten i förskolan. Jag har talat om det förut och vill
              gärna komma tillbaka till det nu.
            </seg>
            <seg n="ea8c48c0">
              Gulan Avci talar om den pedagogiska omsorgen, men ni kräver inte
              någon tydlig pedagogisk utbildning för dem som ska driva verksamheten,
              inte heller att man ska följa läroplanen. På vilket sätt hade
              ni tänkt garantera kvaliteten?
            </seg>
          </u>
          <note type="speaker" n="2d07c8de">
            Anf. 77 GULAN AVCI (fp) replik:
          </note>
          <u who="unknown" xml:id="i-8e32dc69b1d3520e-1" n="d56a80d9">
            <seg n="863195d9">
              Fru talman! Bland era reservationer är det faktiskt bara en som
              är gemensam med s och mp. Jag tycker att det är lite märkligt
              att du säger att ni har gemensamma mål.
            </seg>
            <seg n="8bfaefac">
              Hur ser Vänsterpartiet på etableringsrätten för andra verksamheter
              till exempel?
            </seg>
            <seg n="f4d569f7">
              Både Socialdemokraterna och Miljöpartiet har ju en helt annan
              syn. Man tycker att det är viktigt att det finns olika alternativ.
            </seg>
            <seg n="acb0c664">
              Jag vill lugna Rossana Dinamarca. Mina alliansvänner har också
              varit tydliga med att det pedagogiska inslaget och kvaliteten
              inte kommer att försvagas, vilket du uppenbarligen är så orolig
              för. Det finns tydliga riktlinjer, och det står också klart och
              tydligt i betänkandet att de verksamheter som kommer att drivas
              ska förhålla sig till de regler som gäller i dag.
            </seg>
          </u>
          <note type="speaker" n="392a12ee">
            Anf. 78 ROSSANA DINAMARCA (v) replik:
          </note>
          <u who="rossana_dinamarca_5b4631" xml:id="i-3892ed7f55d56246-9" n="8ccd151d">
            <seg n="f3f05675">
              Fru talman! Nej, Gulan Avci, det står faktiskt inte klart och
              tydligt. Det står att det ska finnas personal med en sådan utbildning
              eller erfarenhet att barnens behov av omsorg och god pedagogisk
              verksamhet kan tillgodoses. Det står ingenting om krav på en pedagogisk
              utbildning en förskollärarutbildning. Det kan jag inte tolka på
              annat sätt än att ni inte är intresserade av att kunna garantera
              den kvaliteten.
            </seg>
            <seg n="ba9d6aa4">
              Varför ska vi använda skattemedel till verksamheter där vi inte
              kan garantera en god hög kvalitet? Jag kan inte se någonting i
              betänkandet om läroplanen för förskolan.
            </seg>
            <seg n="f3d6c7be">
              Om ni menade att ni ville ha samma krav som finns för förskolan
              varför skrev ni inte det? Varför är ni inte tydliga med det? Varför
              öppnar ni för den här luddigheten?
            </seg>
          </u>
          <note type="speaker" n="9b99f05c">
            Anf. 79 GULAN AVCI (fp) replik:
          </note>
          <u who="unknown" xml:id="i-8e32dc69b1d3520e-2" n="d56a80d9">
            <seg n="7203abae">
              Fru talman! Jag förstår inte varför Rossana Dinamarca hävdar
              att det inte står. Jag kan nämna fyra punkter i betänkandet där
              det framgår.
            </seg>
            <seg n="ded42756">
              Den verksamhet som kommer att drivas ska ha god kvalitet och
              säkerhet.
            </seg>
            <seg n="e0a1ff00">
              Man ska uppfylla krav på personalens utbildning eller erfarenhet.
            </seg>
            <seg n="0f9ba660">
              Det är tydligt framställt att lokalen ska vara ändamålsenlig
              och att barngruppernas sammansättning och storlek ska vara rimlig.
            </seg>
            <seg n="9f93218b">
              Jag blir lite orolig över att Rossana tror att pengar ska tas
              från den offentliga verksamheten. Om föräldrar inte väljer en
              annan verksamhetsform kommer ju barnen att vara kvar i den kommunala
              regin. Om de väljer en annan form av förskola är det samma pott
              som man lägger in. Jag förstår inte varför du har så svårt att
              låta föräldrar ha sina barn någon annanstans än i den offentliga
              verksamheten om de har behov av det.
            </seg>
            <seg n="ebe1e9c9">
              Varför är du emot att de föräldrarna har rätt att göra de valen?
              Vad är det i er politik och er syn på människor som säger att
              den lilla andel människor här i landet som vill att deras barn
              ska gå i en annan verksamhet än den offentliga inte kan få göra
              de valen? Varför vill ni ha den totala kontrollen över samhällsmedborgarna?
              Varför vill ni förvägra föräldrar en annan verksamhetsform om
              de vill ha det?
            </seg>
          </u>
          <note type="speaker" n="abb4c2c3">
            Anf. 80 GUNILLA TJERNBERG (kd):
          </note>
          <u who="gunilla_tjernberg_794b01" xml:id="i-e4f6c4eda0fe3f33-1" n="70d4f049">
            <seg n="a69a562f">
              Fru talman! Jag är väldigt glad i dag över att vi får diskutera
              frågan om en barnomsorgspeng och om allmän förskola för treåringar
              och därmed också lägga grunden för en ökad valfrihet för barnfamiljer
              i Sverige.
            </seg>
            <seg n="ac56c805">
              Vår övertygelse i majoriteten i riksdagen och i regeringen är
              att statens uppgift är att ge ett stöd till barnfamiljer. Det
              är ett stöd som ska bygga på valfrihet och som också ger familjer
              möjlighet att hitta sin egen lösning.
            </seg>
            <seg n="ffa0e051">
              Det ska inte vara statliga och politiska pekpinnar som berättar
              i detalj vad familjer ska tycka och välja. För att detta ska vara
              möjligt krävs det en mångfald. Det krävs också ekonomiska möjligheter
              för att göra detta val.
            </seg>
            <seg n="7cb80cc5">
              Det beslut som vi ska fatta senare i kammaren ökar verkligen
              valfriheten för föräldrar. Det är vi kristdemokrater väldigt glada
              för. Vi tror att detta är reformer som ger föräldrarna bättre
              möjligheter att fritt välja mellan olika omsorgsformer.
            </seg>
            <seg n="d93c0d1c">
              Föräldrarnas omsorg om det lilla barnet kan aldrig ersättas av
              andra vuxna runt omkring. Det är i samspelet mellan barn och föräldrar
              som barnets personlighet utvecklas. Vuxna personer som barnet
              är tillsammans med i olika former är också personer som är mycket
              viktiga för barnets fortsatta utveckling.
            </seg>
            <seg n="5344cd49">
              Vi vet att de allra flesta barn i förskoleåldern går i förskolan
              i dag. Vi vet att det är över 80 procent som gör det. Därför är
              det också oerhört viktigt att vi har en förskola med hög kvalitet.
              Det arbetar Kristdemokraterna och alliansregeringen för att vi
              ska ha och utveckla.
            </seg>
            <seg n="72773df3">
              Jag har själv arbetat många år i förskolan. Jag är mycket glad
              för de åren. Sverige har kanske världens bästa och mest utbyggda
              förskola. Den är tillgänglig för alla barn. Man har en utbildad
              och engagerad personal. Det är en verksamhet som vi ska vara stolta
              över och som ska utvecklas och stärkas för framtiden. I det arbetet
              är vi kristdemokrater djupt engagerade. Jag vet mycket väl att
              vi har politiska motståndare som försöker hävda motsatsen och
              måla upp en bild av att Kristdemokraterna på något sätt skulle
              vara motståndare till förskolan. Ingenting kan vara mer felaktigt.
              Vi är för valfrihet. Därför är detta en mycket viktig proposition
              som handlar om att införa en barnomsorgspeng som ökar möjligheten
              till valfrihet i dag och om att förstärka förskolan. Vi inför
              en allmän förskola för treåringar.
            </seg>
            <seg n="c44898a4">
              Fru talman! Förskolans kvalitet får dock aldrig mätas utifrån
              barns prestationer. Jag har sagt det tidigare i kammaren, men
              jag vill säga det i dag också. Målen måste handla om lärande genom
              lek, trygg omsorg och en pedagogisk verksamhet som erbjuder barnen
              en trygg och stimulerande miljö. Det är den viktigaste satsningen
              för att stärka kvaliteten i förskolan. Men det är naturligtvis
              också att satsa på personalen. Här görs också en rejäl satsning
              med tanke på att vi nu också utvecklar Lärarlyftet till Förskolelyftet.
              Där involverar vi också både förskollärare och barnskötare. Det
              är två viktiga delar i förskolans verksamhet.
            </seg>
            <seg n="3c11d54a">
              Fru talman! Kristdemokraterna har länge arbetat för denna ökade
              valfrihet som nu också sker i Sveriges riksdag. En barnomsorgspeng
              införs den 1 juli 2009 som ger föräldrarna ökade möjligheter att
              välja. Mångfalden stimuleras, och den allmänna förskolan förstärks.
            </seg>
            <seg n="f31e8b00">
              Det går en väldigt tydlig politisk skiljelinje mellan vänstersidan
              och majoriteten. På vänstersidan tycker man att politikerna vet
              bäst och ska berätta precis hur föräldrar ska välja sin barnomsorg.
            </seg>
            <seg n="c918b92e">
              I oppositionen låter det ofta som om vi raserar hela förskolan.
              Det har vi hört i dag också. Det låter som om alla barns möjligheter
              och förutsättningar att träna och få en bra läs- och skrivutveckling
              skulle haverera fullständigt för att vi ökar valfriheten. Ingenting
              kan vara mer felaktigt.
            </seg>
            <seg n="d3e65c5c">
              I dag vet vi också att det här i riksdagen finns en stor enighet
              om etableringsfriheten för förskolor. Till och med Socialdemokraterna
              har nu valt att inte reservera sig på denna punkt. I dag är det
              enbart Vänsterpartiet som håller fast vid att man ska ta bort
              etableringsfriheten.
            </seg>
            <seg n="f361efaa">
              När det gäller Miljöpartiet har jag försökt få fram vad Mats
              Pertoft egentligen säger, men det är svårt. Jag är oerhört förvånad
              över att Miljöpartiet och Vänsterpartiet har en gemensam reservation
              i denna fråga.
            </seg>
            <seg n="4c0b6e8a">
              När jag sedan i ett replikskifte förstod vad Vänsterpartiets
              reservation innebar blev jag ännu mer förvånad. Reservationen
              handlar om att kvaliteten i förskolan sänks och att det är därför
              som man säger nej till en barnomsorgspeng.
            </seg>
            <seg n="cd29ce17">
              När jag har lyssnat på Mats Pertoft har jag förstått varför han
              väljer att reservera sig. Jag konstaterar att Miljöpartiet gör
              en ytterligare svängning åt ett håll som jag hade hoppats att
              inte se. Jag känner i denna fråga faktiskt inte igen Miljöpartiet.
              Samtidigt försöker Miljöpartiet i någon mån falla regeringen i
              talet.
            </seg>
            <seg n="c0c2c4f6">
              Vi ser också ett socialdemokratiskt parti som reserverar sig
              utan att egentligen i sak ha en annan åsikt enligt reservationen.
              Men när jag lyssnar på Peter Hultqvist undrar jag: Är det Peter
              Hultqvists argumentation som vi ska hålla oss till eller är det
              reservationen? Peter Hultqvist går nämligen väldigt långt i sin
              argumentation. När jag lyssnar på honom finns det bara en enda
              konsekvens av detta, nämligen att han inte vill ha några familjedaghem.
              Jag tycker att det är ett väldigt viktigt besked i dag i kammaren.
              Ska Socialdemokraterna helt ta bort familjedaghemmen? Finns det
              familjedaghem i Peter Hultqvists hemkommun Borlänge? Ska barnskötarna
              sägas upp? Ska de förskollärare som han anser har en för kort
              utbildning en förskollärarutbildning på tre år som jag själv har
              gått också sägas upp? Är den pedagogiska kompetensen alldeles
              för låg i dag, och hur ser han på framtiden?
            </seg>
            <seg n="bf87c9dc">
              Jag är bekymrad över att de familjedaghem som vi har i dag enligt
              oppositionen inte ska få möjlighet att utvecklas. Det är det som
              denna reform handlar om. Den handlar om att man ska öka möjligheterna
              och utveckla tänket kring just hur familjedaghemmen fungerar i
              dag, men utveckla det till ytterligare former.
            </seg>
            <seg n="2a568fd2">
              Mats Pertoft säger också att han har varit ute och lyssnat på
              miljöpartister. Jag tycker att han ska lyssna på barnfamiljerna
              och föräldrarna. Då förstår han att det finns ett behov av denna
              reform.
            </seg>
            <seg n="06acc2ac">
              Fru talman! Det brukar sägas att hur vi behandlar våra barn är
              ett mått på samhällets välstånd. Barnomsorg, förskola, förskolepedagogik,
              pedagogisk omsorg och allt sådant som ryms i denna debatt i Sverige
              är bra, men mer kan göras. Det gör alliansregeringen i dag.
            </seg>
            <seg n="991720a9">
              Jag är oerhört glad för införandet av barnomsorgspengen. Jag
              säger det än en gång. Detta tillsammans med en förstärkt förskola
              och en allmän förskola är två viktiga reformer som den här regeringen
              inför. För Sveriges barnfamiljer är jag oerhört glad att vi kommer
              att få ett majoritetsbeslut i dessa frågor.
            </seg>
          </u>
          <note n="38ca5b5d">
            Fru talman! Jag yrkar bifall till förslaget i betänkandet.
          </note>
          <note type="speaker" n="336e3184">
            Anf. 81 MATS PERTOFT (mp) replik:
          </note>
          <u who="mats_pertoft_eb413b" xml:id="i-57793bd9314e8b91-10" n="28c09cf6">
            <seg n="4ac91cb3">
              Fru talman! Jag vill tacka Gunilla Tjernberg för att hon har
              uppmärksammat Miljöpartiets politik. Nu verkar det som om hon
              ändå inte riktigt svarar på min grundläggande fråga som jag har
              försökt betona under hela den debatt som vi har haft i samband
              med detta, nämligen: Var finns frågeställningen från Sveriges
              föräldrar?
            </seg>
            <seg n="97fe06e2">
              Jag har inte hört att de enskilda familjedaghemmen i dag skulle
              hindras i etableringen. Det kan hända att så sker, men jag har
              inte hört det. Det har från alliansens sida sagts många ord om
              detta, men jag har inte hört någonting konkret. Jag vill passa
              på att säga att jag hört många opinionsyttringar om en annan familjepolitisk
              reform, nämligen barnomsorg på obekväm arbetstid. Jag undrar varför
              inte den finns med om vi nu ska tala om valfrihetsreformer.
            </seg>
            <seg n="8899bcbb">
              Detta med blockbildningar kan man diskutera länge. Det är ett
              faktum att alliansens och regeringens politik lett till en mycket
              hårdare blockpolitik, och det måste ni i alliansen ta ansvar för.
            </seg>
          </u>
          <note type="speaker" n="460af349">
            Anf. 82 GUNILLA TJERNBERG (kd) replik:
          </note>
          <u who="gunilla_tjernberg_794b01" xml:id="i-e4f6c4eda0fe3f33-2" n="70d4f049">
            <seg n="fbc2425e">
              Fru talman! Jag för gärna det samtalet med Mats Pertoft och Miljöpartiet.
              Jag tror nämligen att Mats Pertoft egentligen inte känner sig
              särskilt hemma på den sida där han nu har hamnat. Jag kan förstå
              det bekymret.
            </seg>
            <seg n="30d04ba8">
              Som jag känt Miljöpartiet har de tidigare engagerat sig ganska
              rejält i frågor som handlat om att utöka möjligheterna för barnfamiljer
              att välja den omsorgsform som passar dem bäst. I reservationen
              överger Miljöpartiet den synen.
            </seg>
            <seg n="d7d38e33">
              Det sägs att det inte har funnits något behov, men man måste
              ut och lyssna på människorna. Jag träffar föräldrar, barnfamiljer,
              i stort sett dagligen. Ibland brukar jag tillåta mig att vara
              lite personlig i kammaren. Det kan jag vara även i dag. Jag har
              barn. De har vänner. Mina barn har fått barn, och jag vet hur
              man diskuterar i dessa kretsar.
            </seg>
            <seg n="5f63c92a">
              Vad är det man säger? Jo, att det i deras kommuner inte finns
              nästan några familjedaghem. Varför? Därför att det är socialdemokratiskt
              styrda kommuner. Vad har dessa socialdemokratiskt styrda kommuner
              gjort? De har inte skapat några förutsättningar för dagbarnvårdare.
              De har sett till att dessa blivit så få som möjligt, och när föräldrar
              ska välja barnomsorg vet de att de får köa länge för att få en
              dagbarnvårdare. I stället väljer de förskolan eftersom barnet
              får plats där, och när det sedan finns där tror jag inte att många
              föräldrar vill att det ska behöva byta miljö. Därför släpper man
              inte den plats man fått även om det öppnas ett familjedaghem.
            </seg>
            <seg n="bac8984f">
              Köerna till familjedaghemmen är långa. I många socialdemokratiskt
              styrda kommuner finns i dag ingen reell valfrihet. Därför finns
              inte heller den efterfrågan som Mats Pertoft vill se.
            </seg>
          </u>
          <note type="speaker" n="f62e0d83">
            Anf. 83 MATS PERTOFT (mp) replik:
          </note>
          <u who="mats_pertoft_eb413b" xml:id="i-57793bd9314e8b91-11" n="28c09cf6">
            <seg n="d9d671b1">
              Fru talman! Jag vill tacka Gunilla Tjernberg särskilt för att
              hon är den första allianspolitiker som anstränger sig att svara
              på min fråga. Det vill jag poängtera.
            </seg>
            <seg n="ca86a15e">
              Jag kan känna igen den bild som Gunilla Tjernberg ger. Även jag
              har i min hemkommun länge stridit för familjedaghem och påtalat
              behovet. När jag tittar på Sverige ser jag att minskningen av
              familjedaghem är minst lika stor i borgerligt styrda kommuner.
              Jag har fått ta till mig den kunskapen utifrån hur verkligheten
              ser ut, nämligen att Sveriges föräldrar i dag föredrar förskolor.
              Därmed inte sagt att mitt engagemang och stöd för familjedaghem
              har sviktat, men jag ser att föräldrarna i dag i mycket större
              utsträckning än tidigare väljer förskolan. Det är det min frågeställning
              handlar om.
            </seg>
            <seg n="81a9e2c0">
              När jag tittar på SKL:s underlag och ser i vilken grad andelen
              enskilda familjedaghem ökar så ifrågasätter jag det ökade behovet
              och om det verkligen finns en förtryckt opinion i den här frågan.
              Jag tror inte det.
            </seg>
            <seg n="213ae1e9">
              Jag delar Gunilla Tjernbergs erfarenhet också jag har barn och
              barnbarn, och jag har även många bekanta som har barn. När jag
              talar med dem märker jag att detta är en icke-fråga i dag. Det
              är därför jag har ifrågasatt den. När vi i Miljöpartiet ställt
              den mot det kommunala självstyret har vi menat att eftersom det
              är en icke-fråga och den ställs mot det kommunala självstyret
              väljer vi det kommunala självstyret.
            </seg>
            <seg n="a1b63ee4">
              Jag vill dock ge en eloge till Gunilla Tjernberg för att hon
              vill diskutera denna fråga med mig.
            </seg>
          </u>
          <note type="speaker" n="f28f0b9a">
            Anf. 84 GUNILLA TJERNBERG (kd) replik:
          </note>
          <u who="gunilla_tjernberg_794b01" xml:id="i-e4f6c4eda0fe3f33-3" n="70d4f049">
            <seg n="a9586179">
              Fru talman! Det handlar inte om ifall 98, 100 eller 50 procent
              väljer förskola. Jag lägger mig inte i vad föräldrarna väljer.
              För mig är det inget problem om många föräldrar väljer förskola.
              Det viktiga är att föräldrarna får möjlighet till en reell valfrihet.
              Om valfriheten inte finns har de ingenting att välja mellan. Självklart
              går de allra flesta barn i förskolan. Det är det föräldrarna väljer
              eftersom det är det enda som finns.
            </seg>
            <seg n="b046aae4">
              Jag vet att Mats Pertoft inte har möjlighet till ytterligare
              replik men jag undrar ändå: Vad är problemet? Det är där det skevar
              i Miljöpartiets argumentation; det är för att Miljöpartiet inte
              känner sig hemma i vänsterflocken när det gäller denna fråga.
              Därför skevar argumenten. Om valet finns, och nu skapar regeringen
              möjligheter att välja, kan vi komma tillbaka om fem år och då
              debattera hur valet blev. Mats Pertoft uttrycker sig, fru talman,
              som att de flesta i dag väljer förskola. Självklart är det så,
              och det är inte det som är mitt problem. Det viktiga är att föräldrarna
              kan välja.
            </seg>
            <seg n="eab11de4">
              Nu ökar vi underlaget för familjedaghemmen, och jag ser en utvecklad
              familjedaghemsreform. Jag ser att den blir vidare och större.
              Enligt vårt förslag kan dagbarnvårdaren, eller den som driver
              verksamhet med barnomsorgspeng, räkna in även sina egna barn i
              det antal barn man tar emot. Det är klart att underlaget ökar,
              och vi kommer att få en betydligt större mångfald.
            </seg>
          </u>
          <note type="speaker" n="3c127152">
            Anf. 85 PETER HULTQVIST (s) replik:
          </note>
          <u who="peter_hultqvist_61d2a3" xml:id="i-58f180b28e17e93c-3" n="c71d6962">
            <seg n="3e35b131">
              Fru talman! För mig är barnperspektivet det viktigaste. Kvaliteten
              är det viktigaste. Grunden för det livslånga lärandet är det viktigaste.
              Om man kan erbjuda en väl fungerande förskola, barnomsorg, lägger
              man den bästa möjliga grunden för livet.
            </seg>
            <seg n="6b2d6d61">
              OECD har markerat vikten av att förskolan har en stark ställning
              inom utbildningsväsendet, att verksamheten är öppen för alla barn,
              att all personal har god och adekvat utbildning, vilket förskollärare
              och barnskötare har i dag. Det är viktigt att det finns en strategisk
              kvalitetsutveckling och en stabil finansiering med offentliga
              medel. Man har också pekat på behovet av en helhetssyn på barns
              välbefinnande, respekt för naturliga strategier för lärandet,
              demokratiskt perspektiv på lärande och omsorg. Detta finns, anser
              man, i den svenska förskolan.
            </seg>
            <seg n="a0228bfc">
              Jag menar att man inte kan garantera detta inom den så kallade
              pedagogiska omsorg som majoriteten nu öppnar för, och som jag
              för övrigt tycker ska kallas för någonting annat eftersom man
              inte kan garantera den pedagogiska kvaliteten genom att formuleringarna
              när det gäller kraven på utbildning och erfarenhet är så pass
              luddiga. Regeringen skriver till och med att man på eget initiativ
              kan anlita handledning om man inte har tillräcklig utbildning
              eller erfarenhet. Det står så i papperen från regeringen. En sådan
              verksamhet kan inte leva upp till det som exempelvis OECD talar
              om.
            </seg>
            <seg n="5b762bc8">
              Familjedaghemmen är en etablerad verksamhet. Jag sade i mitt
              inledningsanförande att det finns möjlighet att välja den formen.
              Jag kan emellertid konstatera att strömmen huvudsakligen går mot
              förskolan och att det finns en mycket stor kvalitetsmedvetenhet
              hos svenska föräldrar. De ser kvalitetsfördelarna med förskolan.
            </seg>
            <seg n="8dfd97f0">
              För mig betyder barnperspektivet kvalitet, strategi, långsiktighet,
              livslångt lärande, och det är det viktigaste. På sikt tror jag
              att det också är det viktigaste för samhället.
            </seg>
          </u>
          <note type="speaker" n="ad1d5d90">
            Anf. 86 GUNILLA TJERNBERG (kd) replik:
          </note>
          <u who="gunilla_tjernberg_794b01" xml:id="i-e4f6c4eda0fe3f33-4" n="70d4f049">
            <seg n="28c643a7">
              Fru talman! Även om det blir så att inte en enda förälder väljer
              alternativet barnomsorgspeng, eller någon annan verksamhet, undrar
              jag: Vad är problemet? Då blir det precis så som Peter Hultqvist
              vill ha det, nämligen att hundra procent av alla barn om det var
              möjligt skulle det till och med vara hundratio procent går i svensk
              förskola.
            </seg>
            <seg n="25e4aef9">
              Förskola är bra. 80 procent av dagens barn går i förskolan. Jag
              har själv 2025 års erfarenhet av förskolan. Den är väldigt bra.
            </seg>
            <seg n="1476adf9">
              Men vad är problemet, Peter Hultqvist? Den argumentation som
              jag hörde från Peter Hultqvist handlade om den svenska förskolan,
              den svenska modellen, de kvalitetskrav som finns och de utbildningskrav
              som finns. Ingenting av det förändrar alliansregeringen. Tvärtom
              förstärker vi förskolan.
            </seg>
            <seg n="bb1f7e42">
              Min tolkning av det Peter Hultqvist säger är att han är orolig
              för att alltför många föräldrar i hans tycke ska välja annan omsorg,
              för att alltför många föräldrar ska tycka att alliansens politik
              är bra, för att alltför många ska vilja hitta sin egen modell,
              sin egen form. Om så icke blir fallet är det inte det som är problemet,
              utan det viktiga för mig och för Kristdemokraterna är att vi verkligen
              skapar möjlighet för en rejäl valfrihet med en stark förskola,
              men också andra omsorgsformer. Det ligger i det här förslaget.
            </seg>
          </u>
          <note type="speaker" n="dea667cf">
            Anf. 87 PETER HULTQVIST (s) replik:
          </note>
          <u who="peter_hultqvist_61d2a3" xml:id="i-58f180b28e17e93c-4" n="c71d6962">
            <seg n="b669105d">
              Fru talman! Tjernberg kan försöka hitta på vilka procentsatser
              som helst och jonglera med vad jag eventuellt skulle vilja eller
              inte vilja. Hon kan också hitta på vad jag innerst inne skulle
              hysa för typ av oro för det ena eller det andra. Men det är rätt
              så ointressant, för det jag säger och det enda jag tycker är att
              det inte finns någon kvalitetsmärkning på det ni föreslår. Det
              är för dåligt. Det är för luddiga formuleringar. Det här håller
              inte, om man nu har ett kvalitetstänk i botten.
            </seg>
            <seg n="24bf74c7">
              Jag har ett barnperspektiv på det här. Jag tycker att barnen
              är värda det allra bästa. Huvudströmmen går till förskolan. Det
              finns möjligheter att välja familjedaghem också. Sedan måste man
              ta till sig hur strömmarna ser ut runt om i landet, både i s-kommuner
              och i allianskommuner. Det är på förskolan som den stora efterfrågan
              finns.
            </seg>
            <seg n="66bd6cad">
              Jag är glad över att flera stycken av er säger att den svenska
              förskolan är bra och någonting vi ska stå upp för. Men jag tycker
              samtidigt att ni kommer med dåliga förslag och undermåliga reformer
              som riskerar att bidra till en urholkning på sikt i kombination
              med kommunernas dåliga ekonomi, vårdnadsbidraget, som en del ska
              finansiera ur förskolan, och barnomsorgspengen.
            </seg>
            <seg n="baa44928">
              Det här skapar ett virrvarr. Det skapar en svåröverblickbar verksamhet.
              Det skapar också svårigheter att klara ut om man klarar kvaliteten
              på olika sätt. Jag tycker att ni skapar en förskönad bild. Ni
              förenklar problematiken. Ni slår blå dunster i människors ögon
              i detta sammanhang. Det här håller inte, Tjernberg. Du behöver
              inte analysera mina innersta känslor eller tankar, utan det handlar
              om en enkel sak: Det här håller inte kvalitetsmåttet. Ni måste
              ha en bättre kvalitetsmärkning för att vara trovärdiga i mitt
              tycke.
            </seg>
          </u>
          <note type="speaker" n="3c8362c2">
            Anf. 88 GUNILLA TJERNBERG (kd) replik:
          </note>
          <u who="gunilla_tjernberg_794b01" xml:id="i-e4f6c4eda0fe3f33-5" n="70d4f049">
            <seg n="802d0060">
              Fru talman! Vi läser väl innantill då på s. 7 i betänkandet,
              där det tydligt framgår att ett villkor är att verksamheten uppfyller
              de krav som ställs på motsvarande offentlig verksamhet. Detta
              är direkt citerat ur propositionen. Att som Peter Hultqvist gör
              säga och hävda att det här är ett förslag där kvalitetsaspekten
              är helt ställd åt sidan är att fullständigt vilseleda kammaren
              och lyssnarna.
            </seg>
            <seg n="25e9bf82">
              Kontentan av det som Peter Hultqvist beskriver är ändå att familjedaghem
              inte är den verksamhet som han vill se. Där finns det ofta dagbarnvårdare
              som har sin pedagogiska kompetens erövrad notera det ordet genom
              lång och trogen tjänst i yrket. Här har vi många duktiga dagbarnvårdare
              som har erövrat sin kompetens, inte genom fyraåriga akademiska
              studier utan genom lång erfarenhet och påbyggnadsutbildning.
            </seg>
            <seg n="ca7813aa">
              Peter Hultqvists argumentation måste innebära ett frågetecken
              för om den kvaliteten räcker. Jag tolkar det som att han anser
              att den inte räcker. För oss är familjedaghemmen och de många
              duktiga dagbarnvårdare som vi nu utvecklar i den här reformen
              ett viktigt komplement till de olika barnomsorgsformer som vi
              har i dag. Jag hade inte förväntat mig att Peter Hultqvist skulle
              tycka om det här förslaget. Jag har också förstått att han inte
              gör det, men det är egentligen ganska ointressant. Det viktiga
              är vad föräldrarna kommer att tycka. Jag är helt övertygad om
              att när vi om några år igen, Peter Hultqvist, har den här debatten
              i kammaren och har kunnat titta på hur det ser ut och hur det
              blev kommer väldigt många fler föräldrar att ha kunnat välja något
              annat.
            </seg>
          </u>
          <note n="09b81ead">
            Överläggningen var härmed avslutad.
          </note>
          <note n="3a4afda9">
            11 § Genomförande av EG-direktivet om erkännande av yrkeskvalifikationer
            för väktare
          </note>
          <note n="e352482e">
            Föredrogs
          </note>
          <note type="speaker" n="06001f8e">
            Anf. 89 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-1b6965c9c00d9a10-0" n="9200e6ef" next="i-9c288b15c32fbcff-0">
            <seg n="3376e143">
              Fru talman! Det är nästan så att man skulle ha kunnat tro att
              utbildningsutskottet hade fått kvarsittning. Men nu är vi inne
              på justitieutskottets debatt.
            </seg>
          </u>
          <note n="31e20d80">
            Titeln på det här betänkandet låter snustorr, fru talman. Genomförande
            av EG-direktivet om erkännande av yrkeskvalifikationer för väktare
            , heter det.
          </note>
          <u who="krister_hammarbergh_e5a8bb" xml:id="i-9c288b15c32fbcff-0" n="9200e6ef" prev="i-1b6965c9c00d9a10-0">
            <seg n="bbdd370f">
              Ofta tror människor att EU och EU-samarbetet inte berör människor,
              att det inte finns någon koppling till människors vardag eller
              att det inte löser problem. Just den här snustorra titeln är egentligen
              ett bevis på att EU-samarbetet har betydelse för människor och
              för samarbete, inte minst i våra gränsregioner. Vi har arbetat
              med nordiskt samarbete i decennier. Många av oss upplever att
              det samarbetet ibland går oerhört långsamt. Tack vare det här
              EG-direktivet löser vi nu ett faktiskt problem.
            </seg>
            <seg n="fa56dde7">
              Fru talman! Låt mig berätta hur tokigt det kan bli där ute i
              verkligheten ibland. När Ingvar Kamprad bestämde sig för att etablera
              ett stort varuhus i Haparanda jublade de flesta. Faktum är att
              den satsningen blev en succé. Den blev en stor succé, inte minst
              därför att många från ett annat land besöker varuhuset och två
              tredjedelar de facto betalar med en annan valuta, euro. Med så
              stora kontanter som kommer in måste företaget naturligtvis ha
              en säker hantering. Man behöver bra värdetransporter. Och vart
              vill man transportera de här kontanterna? Jo, naturligtvis till
              eurolandet som ligger 300 meter bort.
            </seg>
            <seg n="9169c8f9">
              Man började med värdetransporter. Men se det fick man inte. Trots
              att värdetransportföretaget var samma företag på båda sidor om
              gränsen var det inte möjligt. I så fall hade man fått köra 300
              meter fram till gränsen, lasta om i en ny bil och köra de sista
              300 meterna till banken. I verkligheten har man varit tvungen
              att transportera pengarna den långa vägen ned till Helsingfors.
              Sedan har de väl gått till Helsingfors, och så kanske pengarna
              hittar rätta vägen upp igen.
            </seg>
            <seg n="fc06b6b6">
              Detta är ett typiskt exempel på hur regler kan förhindra rörligheten
              över gränser, precis det som Europeiska unionen i första hand
              är till för att ta bort. Genom det beslut som nu kommer om att
              genomföra det här EG-direktivet tar vi bort problemet. Nu kommer
              väktare från ett annat land att kunna fullgöra hela transporten
              inklusive de sista 300 meterna, oavsett åt vilket håll man kör.
              Dessutom kommer väktarföretag som agerar på båda sidor av gränsen
              också att kunna få tillstånd att köra över gränsen via ett beslut
              från Länsstyrelsen i Helsingforss län.
            </seg>
            <seg n="b9edf759">
              Fru talman! Vi har ett Europaval om någon månad. Det här är ett
              motiv, något som är positivt och som löser medborgarnas bekymmer.
              Det är viktigt att vi påpekar det här varje gång i stället för
              att se hinder för samarbetet och driva frågor som innebär att
              det blir lättare för människor att röra sig över gränsen. Jag
              yrkar bifall till förslaget i utskottets betänkande.
            </seg>
          </u>
          <note n="09b81ead">
            Överläggningen var härmed avslutad.
          </note>
          <note n="d573b51b">
            12 § Processrättsliga frågor
          </note>
          <note n="e352482e">
            Föredrogs
          </note>
          <note type="speaker" n="b342fabd">
            Anf. 90 MARGARETA PERSSON (s):
          </note>
          <u who="margareta_persson_babdf9" xml:id="i-a22126e018d5158d-0" n="c9f6a992" next="i-c087d6663c042e02-0">
            <seg n="2e28651a">
              Fru talman! Vi behandlar och debatterar nu betänkandet Processrättsliga
              frågor och ett sextiotal motionsyrkanden inom området från allmänna
              motionstiden 2007 och 2008. Motionerna behandlar bland annat nämndemännens
              villkor, stöd till vittnen, rättshjälp, att personer ska underrättas
              vid buggning och rättsäkerheten vid misstanke om terrorism. Frågorna
              tar upp vad som händer före, under och efter processen i domstol.
              Vi står givetvis bakom samtliga reservationer. Men för tids vinnande,
              som vi brukar säga, fru talman, yrkar jag här bifall till reservationerna
              1, 6 och 9.
            </seg>
            <seg n="36e2980a">
              Reservation 1 handlar om nämndemännens ersättning. Det är en
              fråga som har varit föremål för diskussion under många år. Riksdagen
              beslöt år 2006 att höja ersättningen till 500 kronor per förhandlingsdag.
              Överraskande var att man samtidigt beslöt att införa en halvdagsersättning.
            </seg>
            <seg n="5fb37d26">
              Vi från Socialdemokraterna, Miljöpartiet och Vänsterpartiet vill
              nu att man följer upp effekterna av införandet av en halvdagsersättning
              eftersom man samtidigt rekommenderade en förhandlingstid på upp
              till sex timmar och mer.
            </seg>
            <seg n="9c78e4d5">
              Vad har denna förändring fått för betydelse för rekryteringen
              och benägenheten att delta? Vi har fått signaler om att det har
              fått negativa effekter. Vi har också fått signaler om att domstolar
              fått problem att kalla in nämndemän, vilka i flera fall nekat
              att tjänstgöra med ibland ganska grunda motiveringar.
            </seg>
            <seg n="2a164179">
              Vi har nu en allvarlig jobbkris i landet där stor osäkerhet råder
              om anställningen. Har också detta tillsammans med halvdagsersättningen
              påverkat benägenheten att ställa upp när domstolarna kallar in
              nämndemännen?
            </seg>
            <seg n="a1715747">
              Vi vill nu att regeringen följer upp förändringen. Majoriteten
              avstyrker vår begäran med motiveringen att det har gått bara två
              år. Två år är en ganska lång tid. Man borde redan nu kunna följa
              upp om några avgörande förändringar har skett. Det är viktigt
              inte minst med tanke på att det är drygt ett år kvar till nästa
              mandatperiod. Det kan få konsekvenser för möjligheten att rekrytera
              nämndemän för kommande år och kanske också för sammansättningen
              av nämndemännen.
            </seg>
          </u>
          <note n="ff621aa6">
            En utvärdering nu borde kunna utmejsla om halvdagsersättningen
            påverkat nämndemännens deltagande i förhandlingarna. Jag yrkar
            bifall till reservation nr 1.
          </note>
          <u who="margareta_persson_babdf9" xml:id="i-c087d6663c042e02-0" n="c9f6a992" prev="i-a22126e018d5158d-0">
            <seg n="2c561cdf">
              Reservation nr 6 handlar om vittnesskydd för unga. En hel del
              har hänt under senare år för att stödja vittnen. Vittnesstödsverksamheten
              bedrivs i samtliga tingsrätter och hovrätter, och vittnesstödsrum
              finns med några undantag i samtliga domstolar. En modernare rättegång
              med möjligheter att använda videoteknik i rättsprocessen kan också
              det få betydelse för att stödja och skydda vittnen och få vittnen
              att ställa upp. Det är jättebra.
            </seg>
            <seg n="c64573c4">
              Trots detta är oron stor för många att ställa upp och vittna.
              Inte minst gäller det unga vittnen. Barn och unga är särskilt
              utsatta som vittnen då det ibland handlar om att vittna kanske
              mot skolkamrater eller kamrater i det egna bostadsområdet eller
              i omgivningen i övrigt. Uttalade och outtalade hot förekommer,
              vilket bland får konsekvensen att man inte ställer upp och vittnar.
            </seg>
            <seg n="629fc3e5">
              Det handlar ibland inte bara om stöd under själva domstolsprocessen.
              Stödet bör även finnas i inledningen av processen. Unga människor
              är mer känsliga för vad kamrater tycker och tänker. De behöver
              därför ett bättre stöd än vad vi vuxna kan kräva.
            </seg>
            <seg n="bbb38f7b">
              Ibland kan rädslan för att vittna få ödesdigra konsekvenser,
              vilket nyligen har inträffat. Det visar på att stödet bör komma
              in mycket tidigare, och skolan och andra bör kunna utveckla det
              stödet bättre.
            </seg>
            <seg n="ce32a53b">
              I betänkandet pekas på stödcentrum och Eskilstunamodellen, som
              mer handlar om ett förebyggande arbete för att få fler unga att
              ställa upp som vittnen. Det är bra och kan fungera som en förebild
              för andra. Men det räcker inte att peka på en bra modell. Ska
              vi få unga att ställa upp och vittna måste det ställas ut garantier
              om att man får både skydd och stöd i processen.
            </seg>
            <seg n="96a9823b">
              Vi vill därför att regeringen återkommer med förslag på åtgärder
              och hur detta stöd kan se ut och omfattningen av detsamma. Jag
              yrkar bifall till reservation nr 6.
            </seg>
            <seg n="12740cfa">
              Reservation nr 9 handlar om kostnaderna för biträde vid förhör
              upplysningsvis under förundersökning. Riksdagen har beslutat om
              utökad rätt att ha biträde vid förhör. Beslutet innebar också
              att det är den enskilde förhörspersonen som ska stå för kostnaden.
            </seg>
            <seg n="b4477256">
              Konsekvensen blir att de mindre bemedlade personer som förhörs
              upplysningsvis inte har råd att efterfråga biträde, utan det ges
              endast möjligheter för den som kan betala. Detta är, som vi påpekar,
              inte tillfredsställande ur rättssäkerhetsperspektiv och inte heller
              om likhet inför lagen ska gälla.
            </seg>
            <seg n="0cff3649">
              Också här handlar det bland annat om unga människors utsatthet.
              De har ofta inte de ekonomiska resurserna. Vi säger också att
              det inte kan handla om alla brott, utan om brott av allvarligare
              karaktär.
            </seg>
            <seg n="e12cc9be">
              Det borde därför inte bli några större kostnader för staten.
              Men det kan vara avgörande för förtroendet för rättsväsendet.
              Jag yrkar bifall till reservation nr 9.
            </seg>
            <seg n="e20c5e72">
              Vi står givetvis bakom samtliga av våra reservationer, men jag
              yrkar inte bifall till alla. Låt mig bara nämna några av de övriga
              reservationerna.
            </seg>
            <seg n="dce45472">
              En reservation gäller rättshjälpen där vi begär att en översyn
              görs. En utvärdering har gjorts av Domstolsverket vars förslag
              till åtgärder nu bereds inom Regeringskansliet. Vad vi inte vet
              i dag är om utvärderingen visat på att det blivit allt svårare
              för den enskilde att kunna efterfråga rättshjälp, vilket vi fått
              signaler om. Det är stora grupper som låginkomsttagare, invandrare,
              hyresgäster och andra grupper med små ekonomiska förutsättningar
              som saknar hemförsäkring.
            </seg>
            <seg n="9b4fa84b">
              Vi menar att en översyn borde leda till förbättringar så att
              privatpersoners möjligheter att driva rättsprocesser ökar. Här
              kan man också peka på att vi befinner oss i en svår ekonomisk
              situation där människor kanske avstår från att teckna en hemförsäkring
              för att de faktiskt inte har råd till det.
            </seg>
            <seg n="45375557">
              Jag vill erinra om att Folkpartiet för några år sedan motionerat
              och reserverat sig för att den nya rättshjälpslagen borde avskaffas
              och att tidigare system återinföras. Motiveringen är bland annat
              att det är oacceptabelt att de utan hemförsäkring inte får någon
              rättshjälp.
            </seg>
            <seg n="11459fc2">
              Vi hoppas att den motiveringen också kommer att återspeglas i
              förslag från regeringens sida. Vi kommer noga att följa frågan
              och återkomma om så krävs när regeringen kommer med sitt förslag.
              Vi hoppas att det inte dröjer alltför länge. Den här frågan har
              diskuterats under ett antal år. Vi borde få ett förslag till ett
              beslut som förändrar och förbättrar.
            </seg>
            <seg n="4955e555">
              Vi håller med Folkpartiet i den här frågan att rådande läge inte
              är acceptabelt och att människor inte har rätt till det här stödet
              i rättsprocessen. Vi tar inte ställning till om man ska avskaffa
              det nuvarande systemet, men vi vill se en förbättring av det.
            </seg>
            <seg n="8a2f72d6">
              En annan fråga där vi har reserverat oss gäller vittnesskydd
              för papperslösa. Vi kan hålla med om att det är en ytterst komplicerad
              fråga. Det är heller inte särskilt tillfredsställande att arbetsgivare
              som anställer papperslösa inte behöver stå till svars för sina
              handlingar.
            </seg>
            <seg n="a043577e">
              Många av dessa papperslösa lever under förhållanden som nästan
              kan jämföras med dem under tidigt 1900-tal i Sverige. Det handlar
              om hot, våld och trakasserier som är vanliga vid sådana anställningar.
              Papperslösa är i de här fallen rättslösa och saknar skydd, och
              det i ett samhälle som vårt.
            </seg>
            <seg n="c8d1db36">
              Regeringen borde ta situationen på allvar och se över vad som
              kan göras så att dessa arbetsgivare också får stå till svars för
              sina handlingar.
            </seg>
            <seg n="2b530fa8">
              Min sista kommentar gäller frågan om terrorismen och FN:s sanktionskommittés
              lista. Här har både föregående och nuvarande regering aktivt verkat
              för stärkt rättssäkerhet och utveckling av de internationella
              instrumenten. En studie som gjorts visar på brister i sanktionssystemet.
            </seg>
            <seg n="da4b52bf">
              Vi menar att Sverige här måste vara aktivt och skyndsamt driva
              på förändringar för en ökad rättssäkerhet.
            </seg>
          </u>
          <note n="e946a8b5">
            Fru talman! Jag yrkar bifall till reservationerna 1, 6 och 9.
          </note>
          <note n="085b75da">
            I detta anförande instämde Elisebeht Markström och Maryam Yazdanfar
            (båda s).
          </note>
          <note type="speaker" n="e56ad4d1">
            Anf. 91 MEHMET KAPLAN (mp):
          </note>
          <u who="mehmet_kaplan_47809b" xml:id="i-317a3930f868f936-0" n="89f8682d" next="i-4ab3464ec0946428-0">
            <seg n="e3fe369d">
              Fru talman! Jag vill börja med att yrka bifall till reservation
              nr 15. Naturligtvis står vi bakom samtliga våra reservationer,
              men vi behöver inte rösta om varje punkt.
            </seg>
            <seg n="5cd34752">
              När det gäller frågan om terrorism är det inte första gången
              vi i kammaren diskuterar motioner som har att göra med detta.
              Det är intressant att vi har en regering med en justitieminister
              som har en idé om att balansen mellan rättssäkerhet, mänskliga
              rättigheter, preventiva åtgärder men också övriga verktyg för
              att motarbeta terrorism är mycket viktig.
            </seg>
            <seg n="a0b30e47">
              Det är bra att det är så. Problemet är vad som kommer ut av de
              förslag och de konkreta åtgärder och uttalanden som regeringsföreträdare
              gör inom området.
            </seg>
            <seg n="2d31f7c3">
              Det är nämligen så att Sverige under en tid har sagt sig vara
              försvarare av mänskliga rättigheter. Vi tycker att sanktionssystemet
              är för trubbigt och att individer som råkar ut för det inte riktigt
              har den rättssäkerhet som de faktiskt garanteras enligt internationella
              konventioner som Sverige har skrivit under och åtagit sig att
              följa. När det gäller på vilket sätt detta yttrar sig är det enkelt
              att mäta antalet exempel, föra upp frågan och diskutera den, dissekera
              den och se till att kunna hantera och förbättra systemet. Men
              vad har vi då gjort?
            </seg>
            <seg n="04302356">
              Fru talman! Vi har under en lång tid, framför allt efter elfte
              september, haft ett antal ärenden som direkt har berört Sverige.
              Det kanske tydligaste och enklaste exemplet att ta upp, som tidigare
              regeringar har haft att göra med men som även den nuvarande regeringen
              av och till har haft att förhålla sig till och faktiskt har kunnat
              göra något för att rätta till, är ärendet med de tre somalierna.
              De är svenska medborgare alla tre med ursprung i Somalia. Direkt
              efter den 11 september 2001 hamnade de på FN:s sanktionslista.
            </seg>
            <seg n="7dc59e95">
              Det som var intressant i det ärendet var att två av dem togs
              bort från listan relativt snart medan den tredje, Ahmed Yusuf,
              togs bort först 2006, efter fem år. Nu kan ju företrädare för
              regeringen och majoriteten i utskottet säga: Men det där var inte
              vi utan en socialdemokratisk regering som gjorde. Problemet är
              att vi har sett direkta kopior på ärendehanteringen hos den här
              regeringen. Man borde väl ha lärt sig någonting, i synnerhet de
              partier och de företrädare som faktiskt har kritiserat ärendehanteringen
              och den dåvarande justitieministern och regeringen. Vissa av dem
              sitter i kammaren i dag, och det ska bli mycket intressant att
              höra hur de försvarar sig.
            </seg>
            <seg n="d56247d3">
              Det finns ett antal ärenden och fall till. Det senaste och kanske
              mest uppmärksammade var det som skedde förra året, mitt framför
              ögonen på det svenska rättsväsendet och oss ledamöter i justitieutskottet.
              Den lagstiftande församlingen, Sveriges riksdag, har ju att ta
              hänsyn till vad som händer inom vårt territorium när det gäller
              de här frågorna men också internationellt. Hur hanterar vi krav
              från omvärlden på att människor ska hamna på listor? Oavsett om
              de är svenska medborgare eller inte, så länge de befinner sig
              på svenskt territorium och har rätt att göra det, har uppehållstillstånd
              och i vissa fall dessutom råkar vara svenska medborgare, verkar
              det vara mer ett randomsystem. Ibland har man tur och kan hamna
              vid sidan av, men ibland är fokus på vad man har gjort, och då
              hamnar man på en lista.
            </seg>
            <seg n="6470dec4">
              Jag vill ta upp ett exempel, fru talman, som vi behandlade förra
              året här i Sverige. Det var stora skriverier när en person och
              en organisation fördes upp på listan och dessutom åtalades. Det
              ärende som jag nu talar om är ärendet om Al-Aqsa Spannmål Stiftelse.
              Det var nämligen så att personen som tycktes förknippad med organisationen
              genom att han var ordförande och hade lett insamlingar till hjälp
              för palestinier hade blivit åtalad. I det här ärendet var det
              många som uttryckte sin
            </seg>
          </u>
          <note n="474acaa4">
            Anf. 92 ANDRE VICE TALMANNEN:
          </note>
          <u who="mehmet_kaplan_47809b" xml:id="i-4ab3464ec0946428-0" n="89f8682d" prev="i-317a3930f868f936-0">
            <seg n="e1ae69a1">
              Specifika fall ska inte lyftas fram i debatten här.
            </seg>
          </u>
          <note type="speaker" n="11d9b281">
            Anf. 93 MEHMET KAPLAN (mp):
          </note>
          <u who="mehmet_kaplan_47809b" xml:id="i-d2b2f2f15800dd05-0" n="89f8682d">
            <seg n="751671f8">
              Fru talman! Nej, då tar jag tillbaka namnet i alla fall. Men
              jag kan åtminstone ta upp vilket problem det inneburit för de
              människor som åtalades och senare friades och som varit inblandade
              i organisationen. Det är nämligen så att det är inte bara hur
              vi människor beter oss i specifika fall som gör att personers
              liv kan slås i spillror, utan det handlar i grunden också om på
              vilket sätt vi ser på frågor som rör andra människor i vår omvärld.
            </seg>
            <seg n="dc907d7c">
              I strategin hos de länder som delar med sig av underrättelseinformation
              för att åtala eller medverka till åtal men kanske i synnerhet
              för att smutskasta organisationer och personer ser vi en medvetenhet.
              I det fall som jag inte nämner vid namn utan bara konstaterar
              är ett ärende som har hamnat på listan har människor som har försökt
              hjälpa andra människor i nöd i utlandet blivit skrämda och rädda
              för att hjälpa och ge pengar till organisationer. Efter åtalet
              hanterades pengarna på ett sådant sätt att de var frusna både
              i Sverige och i utlandet. Dessutom fanns ett annat problem, nämligen
              att de som hade skänkt pengar slutade att göra det. De som hade
              ordnat regelbundna insamlingar och hjälpt människor i andra länder
              slutade upp med det av fara för att de skulle bli inblandade i
              någonting som var olagligt, illegalt. Nu friades den här organisationen,
              som jag sade tidigare, men det som återstår är naturligtvis fläcken,
              känslan av att ha blivit terrorstämplad. Så fort man i dag samlar
              in pengar i den här organisationens namn får man konstiga blickar
              på sig och blir ifrågasatt, för man har ju varit anklagad för
              att hjälpa terrorverksamhet.
            </seg>
            <seg n="d91fe92b">
              Det här är bara ett exempel; det finns många fler. Och grunden
              för hela det här systemet bärs upp av de här sanktionslistorna
              som vi tycker är förlegade. Vi anser att man bör se över hur man
              kan göra så att detta kan hanteras bättre, för det är naturligtvis
              så att de individer som är utsatta för de största kränkningarna
              är de som utsätts för brottet och de som utsätts för terrorism.
              Men i hanteringen av den här frågan får inte målen helga medlen.
              Vi får inte i den hårfina balansen mellan att värna den enskildes
              integritet och rättssäkerhet och att försöka komma åt terrorism
              och förberedelse till terrorism hela tiden spela på fel sida av
              planen, det vill säga kränka människor gång efter annan och även
              om man själv har varit med och kritiserat tidigare regeringar
              fortsätta att stå på fel sida.
            </seg>
            <seg n="8feac8e0">
              Jag vill återknyta till det jag började med, nämligen justitieminister
              Beatrice Asks uppfattning att det är ett väldigt delikat problem
              att kunna hantera frågorna så att vi kan värna mänskliga rättigheter,
              integritetsskydd och rättssäkerhet. Men då hjälper det inte med
              bara ord.
            </seg>
            <seg n="2701b84b">
              Dessutom måste vi se till att vi vet vilka det är som drabbas.
              I alla de fall som jag gått igenom tidigare, av vilka jag nu har
              tagit upp ett fåtal, är det individer som har visat sig vara oskyldiga
              som har lidit. I fallet i somras satt en person häktad i nästan
              tre och en halv månad. Och i fall efter fall ser vi grova övergrepp.
            </seg>
            <seg n="358633da">
              Sverige har som demokrati och försvarare av mänskliga rättigheter
              en stolt historia av att hela tiden ha värnat mänskliga rättigheter
              internationellt och varit solidariskt med världens folk. Problemet
              är att vi nu håller på att balansera på en väldigt tunn och slak
              lina. Om vi i förlängningen inte tar de rätta stegen för att kunna
              hantera de här frågorna bättre är jag rädd att vi kommer att få
              ännu mer kritik, befogad kritik, från bland annat FN:s tortyrkommitté
              och MR-organisationer runt om i världen. Och det gör ont. Naturligtvis
              gör det ont att få den kritiken. Men vi ska inte vara rädda för
              kritik. Vi ska försöka se vad det är som står där och inte slå
              ifrån oss kritiken, som till exempel Danmarks statsminister brukar
              göra när han blir kritiserad för att Danmark håller på att bli
              ett samhälle som mer liknar ett främlingsfientligt samhälle än
              det demokratiska, hyggliga, öppna och gemytliga Danmark som vi
              har känt Danmark som.
            </seg>
            <seg n="05845f77">
              Kritiken är alltså viktig att ta till sig. Det räcker inte att
              bara konstatera att vi har studier som visar på det som Margareta
              Persson tog upp, just bristerna i sanktionssystemen, som finns
              med i betänkandet.
            </seg>
            <seg n="04cf9a57">
              Dessutom tycker jag att det är lite mer märkligt att Sverige
              för upp de här frågorna och försöker driva dem, men man har ingen
              som helst självkritik när man misslyckas. Vad gör man då? Man
              sitter bara still i båten. Det är ännu ett flagrant exempel på
              att det här systemet inte fungerar.
            </seg>
            <seg n="22ecb37a">
              Utrikesminister Carl Bildt har tagit upp frågan i olika interpellationsdebatter.
              Det återges också vad han har sagt. Jag tycker att majoriteten
              i utskottet borde lyssna mer på Carl Bildt. Om man läser vad han
              har sagt, utöver det som står i betänkandet, kan man se att det
              faktiskt finns en självkritik. Jag tycker att utskottets majoritet
              är långt ifrån den självkritik som behövs för att kunna hamna
              rätt i denna fråga.
            </seg>
          </u>
          <note type="speaker" n="1e96fbb4">
            Anf. 94 OTTO VON ARNOLD (kd):
          </note>
          <u who="otto_von_arnold_36ab11" xml:id="i-beff14a41e256520-0" n="b0e77b4b">
            <seg n="2b9bbf7d">
              Fru talman! Vi har i dag att debattera ett motionsbetänkande
              om processrättsliga frågor. De flesta av motionerna berör brottmålsprocessen.
              Vi kommer in lite grann asylprocessen. Det är många som är involverade
              i brottmålsprocessen. Det är domare, åklagare, den tilltalade,
              målsägare, nämndemän med flera.
            </seg>
            <seg n="d114aafd">
              Jag tycker att de motioner som är väckta av oppositionen är bra
              i vissa delar. De ligger mycket i linje med vad alliansregeringen
              tycker och ger stöd för alliansregeringens arbete på det här området.
            </seg>
            <seg n="36154691">
              Det är tack och lov väldigt få i vårt samhälle som utsätts för
              att hamna i en process med rättsmyndigheter. Det är väldigt ovant
              för de flesta. De kan till och med uppleva det som ett trauma.
              Därför är det viktigt med ett bemötande som stärker både gärningsmän
              och brottsoffer redan från förundersökningen och framåt. Det är
              väsentligt för rättssäkerheten att man förstår vad det är man
              ska gå igenom. Det är grunden för acceptansen av vårt rättssystem
              och till syvende och sist vår demokrati.
            </seg>
            <seg n="59d8f924">
              Låt mig säga något om brottsoffer först. Det har onekligen att
              göra med hela systemet kring processen. Under lång tid har fokus
              legat på gärningsmannen. Det var den förhärskande ideologin från
              70-talet och framåt. Oftast glömdes offret bort i processen. Det
              kom en vändning i början av 90-talet när en ung student mördades
              och hans familj ropade ut sin smärta.
            </seg>
            <seg n="abe1c6ef">
              I dag finns det över 100 brottsofferjourer som ger stöd till
              brottsoffer och anhöriga. Brottsofferjourerna stöds med statliga
              medel, framför allt från Brottsoffermyndigheten. Det finns andra
              finansiärer också och även frivilliga krafter. Vi kristdemokrater
              ser detta som ett mycket bra sätt att på frivillighetens väg stödja
              människor som kommer i svårigheter, och det ska ske tidigt. Med
              tidigt menar jag att det ska finns möjligheter till stöd redan
              vid förundersökningen, och det finns också på många ställen.
            </seg>
            <seg n="635125bb">
              Man får inte glömma bort att ett brottsoffer upplever svåra trauman
              av ett väpnat rån, ett inbrott, en våldtäkt eller en förnedring
              på grund av sexuell läggning. Det handlar om fysiska skador men
              framför allt om psykiska skador i form av ångest, rädsla och inbundenhet
              som ofta sitter kvar i många år. Det behövs professionellt stöd
              för att man ska kunna komma tillbaka till livet. Det behövs stöd
              tidigt och under många år.
            </seg>
            <seg n="a3477934">
              De brottsofferjourer som finns i dag uppsöks framför allt av
              unga. Vi kan glädja oss åt att Stödcentrum för unga finns på flera
              platser. I Malmö finns till exempel projekt Karin för barn och
              framför allt kvinnor som har blivit utsatta för misshandel i nära
              relationer. I Helsingfors finns det nationella stödsystemet för
              HBT-personer fortfarande kvar. Vi hoppas att det kan få finnas
              kvar fortsättningsvis.
            </seg>
            <seg n="142d60e4">
              För att en rättsprocess ska bli rättvis måste man kunna vittna.
              Man måste våga vittna. Man ska inte bli skrämd av utomstående
              eller närstående till gärningsmannen som vill hindra en från att
              säga sanningen. Det här är en grundläggande nödvändighet för att
              vi ska få en acceptans i samhället för vårt rättssystem. Tyvärr
              är det ganska dåligt med det i dag. Det har redan påpekats. Det
              är någonting som måste förbättras. Här hjälper brottsofferjourerna
              också till med vittnesstöd. Det finns i de flesta tingsrätter.
              I Göteborg har man till exempel 25 vittnesstödjande personer.
            </seg>
            <seg n="cc3ae32b">
              Att olovligen påverka någon inför en rättsprocess är också ett
              allvarligt brott. Det är bra att regeringen ser över denna olovliga
              påverkan. Nu är vi inne på straffrätt, men det är en del av grunderna
              för vårt rättsmaskineri.
            </seg>
            <seg n="2c5c0d39">
              Det finns flera system för vittnesstöd till unga brottsoffer.
              Eskilstunamodellen har redan nämnts. Det är inte bara en modell,
              utan den tillämpas faktiskt aktivt. Det är viktigt att ingjuta
              mod i dem som har utsatts för grova kränkningar och ge dem stöd
              under en lång tid.
            </seg>
            <seg n="e364dd97">
              Det har diskuterats många gånger att vittnen skulle kunna få
              vara anonyma. Vi kan konstatera att det inte är förenligt med
              vår rättstradition. Även Europarådet har tittat på detta. Det
              finns sätt att minska det obehag som ett vittne upplever genom
              bland annat modern teknik och den moderna rättegången. Man höjer
              också straffet för övergrepp i rättssak.
            </seg>
            <seg n="a2e2cb04">
              Men om vi inte kommer till rätta med det här problemet måste
              vi allvarligt börja fundera på hur vi ska kunna hantera ett system
              där vittnenas identitet skyddas samtidigt som den grundläggande
              rättsprincipen inte åsidosätts. Vittnesskydd är väldigt centralt
              i hela vårt rättssystem. Alliansen arbetar vidare för att stödja
              de många duktiga och kunniga personer som arbetar inom frivilliga
              organisationer och stiftelser.
            </seg>
            <seg n="e4e77d96">
              Det är en reform på gång när det gäller rättshjälpen. Jag vill
              inte föregripa den lagstiftningen, men man kan i alla fall se
              att det blir klara förbättringar. Det ska bli förenklingar för
              dem som har blivit utsatta för brott utomlands. Det ska bli enklare
              för barn att få rättshjälp, och man ser över inkomsttak etcetera.
              Vi ser fram emot detta.
            </seg>
            <seg n="db90ac8e">
              En väsentlig sak som har tagits upp här är terrorismen. Den terroristlagstiftning
              som vi har i Sverige kan härledas till europeiska rådskonventioner,
              och i grunden är det FN-resolutioner.
            </seg>
            <seg n="561453c1">
              Vi är en del av ett internationellt rättssystem. Om vi tänker
              på hur snabba vi själva är här i riksdagen på att ändra lagar
              kan vi bara föreställa oss hur snabbt det går internationellt.
              Men det är ingen orsak till att man ska ignorera de brister som
              finns i det internationella rättssystemet. Den svenska regeringen
              både den gamla socialdemokratiska och den nuvarande har arbetat
              med frenesi för att ändra det här. Men den här supertankern, om
              man får säga så, är inte lätt att vända.
            </seg>
            <seg n="7c63883c">
              Vi arbetar, som sagt var, på det. Precis som när det gäller brottsoffer
              i vanliga brottsprocesser är de som utsätts för terroristbrott
              internationellt också brottsoffer, det får vi inte glömma bort.
            </seg>
            <seg n="cf37c069">
              Med detta anförande vill jag tillstyrka förslaget i betänkandet
              och föreslå avslag på motionerna.
            </seg>
          </u>
          <note type="speaker" n="bb10ac2c">
            Anf. 95 MARGARETA PERSSON (s) replik:
          </note>
          <u who="margareta_persson_babdf9" xml:id="i-b79699ebbf1d0132-0" n="c9f6a992">
            <seg n="e385568d">
              Fru talman! Otto von Arnold säger att det är bra motioner som
              vi från oppositionen har skrivit. Ändå avstyrker ni allihop, så
              jag vet inte vad det är för vits med det hela.
            </seg>
            <seg n="4e9fb337">
              Vi pratar om brottsoffer. Vi har faktiskt jobbat väldigt mycket
              när det gäller brottsoffers situation, och en hel del förändringar
              till det bättre har faktiskt skett.
            </seg>
            <seg n="1e8ce6ee">
              Vittnesstöd tas upp och det pekas på alla jourer som finns och
              det stöd man får från samhällets sida för att verka i den här
              viktiga verksamheten. Men samtidigt tar man upp stödjouren för
              HBT-personer. Den ska ju läggas ned för att man faktiskt inte
              har det stödet längre, och den frågan har varit uppe tidigare.
            </seg>
            <seg n="7e5d3897">
              Sedan har vi tagit upp det här med vittnesstöd för unga brottsoffer.
              Där tycker vi inte att det görs tillräckligt. Jag vet att det
              finns stödcentrum och jag vet att man jobbar enligt Eskilstunamodellen,
              men ändå tycker unga människor att det är jobbigt och är skärrade
              över det som hänt och hur man ska hantera det. För lite sedan
              inträffade en tragisk händelse på min hemort då en ung kvinna
              tog sitt liv därför att hon inte fick stöd.
            </seg>
            <seg n="08387832">
              Uppenbarligen är det alltså så att man faktiskt inte har det
              stödet, och det är inte så enkelt för en ung människa att veta
              att man ska vända sig till en brottsofferjour som hjälper unga.
              Hur ska vi hantera det? Jag tycker att vi måste bli mycket bättre,
              för om vi ska få unga människor att också våga vittna i framtiden
              måste de ha det stödet redan från början.
            </seg>
          </u>
          <note type="speaker" n="dda7a196">
            Anf. 96 OTTO VON ARNOLD (kd) replik:
          </note>
          <u who="otto_von_arnold_36ab11" xml:id="i-beff14a41e256520-1" n="b0e77b4b">
            <seg n="4143a125">
              Fru talman! Visst är det många bra motioner, och det är väldigt
              viktigt att vi gemensamt arbetar för att hjälpa brottsoffer. Det
              kan jag helt hålla med om.
            </seg>
            <seg n="e54b76ab">
              Det här med nedläggningen av HBT-brottsofferjouren har vi som
              sagt debatterat en gång tidigare. Vad jag kan se finns det en
              hemsida, och jag håller på att undersöka det hela. Det ligger
              absolut inte inom den nuvarande regeringens linje att lägga ned
              detta. Jag skulle vilja säga att det här säkert är en finansiell
              lapsus som har inträffat. Det har kommit ut något illasinnat rykte
              som jag tycker att man nog ska vara lite försiktig med att sprida.
              Jag tror att det finns en god framtid för HBT-jouren.
            </seg>
            <seg n="1e9e8d33">
              När det gäller vittnesstöd är det alltid problem att nå unga.
              Om man tittar lite grann på vad som finns på nätet ser man att
              det finns en brottsofferjour och en portal, men det hjälper inte
              alla. Jag tror inte att alla tittar på den tyvärr. Risken att
              någon hamnar vid sidan av finns och det är mycket olyckligt, precis
              som i det fall som Margareta Persson nämnde.
            </seg>
            <seg n="e7d62c0a">
              Men det är viktigt att det här sprider sig i skolorna. Jag vet
              att många brottsofferjourer går ut på skolorna och berättar om
              sin verksamhet. Som sagt var har vi hållit på tillsammans med
              den här verksamheten, både er regering och nu den här regeringen
              som har satt extra fart på det här.
            </seg>
            <seg n="e071414c">
              Jag ser med tillförsikt fram emot att det bara kan bli bättre.
            </seg>
          </u>
          <note type="speaker" n="18c36400">
            Anf. 97 MARGARETA PERSSON (s) replik:
          </note>
          <u who="margareta_persson_babdf9" xml:id="i-b79699ebbf1d0132-1" n="c9f6a992">
            <seg n="25c07613">
              Fru talman! Jag vet inte om jag kan nöja mig med att man ser
              fram emot att det ska bli bättre. Jag tycker att man måste vidta
              åtgärder för att det ska bli bättre. Att vissa går ut på skolorna
              eller att det finns information på nätet är inte tillräckligt,
              tycker jag, för att få unga att våga vittna. Man måste ta till
              betydligt bättre åtgärder för att få de unga till det.
            </seg>
            <seg n="8cd61a9f">
              Det är ju glädjande om Otto von Arnold nu kan säga att stödjouren
              för HBT-personer kommer att finnas kvar. Det har ju funnits tid
              att ta reda på om det är en ekonomisk lapsus eller inte.
            </seg>
            <seg n="eb2d2281">
              Vi har tagit upp det här med nämndemännens ersättning, därför
              att vi hör att det har fått effekter på närvaron i domstolsförhandlingarna.
              Vi har också fått signaler om att domstolarna har svårt att få
              in nämndemännen som står på listan. Man får gå ganska långt ned
              på listan, och det är ganska grunda motiveringar som ges. Vi vet
              inte om det handlar om halvdagsersättningen eller om det är någonting
              annat. Den har nu varit i kraft i två år, och då borde man kunna
              titta på effekterna av den. Det är viktigt att nämndemännen finns
              där, och det är viktigt att det finns en bra sammansättning så
              att det inte bara blir äldre som sitter, utan att samhället avspeglas
              i sammansättningen.
            </seg>
            <seg n="528f3e44">
              Därför förstår jag inte riktigt varför man nu inte kan gå oss
              till mötes och säga att man självklart ska följa upp det och titta
              på hur det blir. Det är ju viktigt inför nästa mandatperiod inte
              minst då man ska rekrytera nya nämndemän.
            </seg>
          </u>
          <note type="speaker" n="133a3566">
            Anf. 98 OTTO VON ARNOLD (kd) replik:
          </note>
          <u who="otto_von_arnold_36ab11" xml:id="i-beff14a41e256520-2" n="b0e77b4b">
            <seg n="b51afcb4">
              Fru talman! När det gäller nämndemännens ersättning har den som
              sagt var varit i kraft i drygt två år. Som vi ser det är det viktigt
              att följa upp detta. Det görs successivt särskilt inom Domstolsverket.
            </seg>
            <seg n="64cc2d6e">
              Som med alla sådana här saker och alla reformer ligger det alliansregeringen
              varmt om hjärtat att följa upp detta. Så vi kan nog säga att det
              kommer att ske en uppföljning. Sedan återstår att se vad det får
              för effekter.
            </seg>
          </u>
          <note type="speaker" n="b5d117bb">
            Anf. 99 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-d2b2f2f15800dd05-1" n="89f8682d">
            <seg n="2d47fb40">
              Fru talman! Tack, Otto von Arnold, för en bra redogörelse av
              betänkandets innehåll! Jag har några frågor att ställa till Otto
              von Arnold med anledning av hans anförande.
            </seg>
            <seg n="3621ed8d">
              En fråga handlar om hur vi ska kunna hantera frågor som rör dem
              som hamnar på sanktionslistan. Jag förstår Otto von Arnolds idé
              om att lagstiftningsprocedurer tar lång tid hemma i Sverige men
              kanske i synnerhet i utlandet, även om vi vet att det gick väldigt
              fort efter elfte september att upprätta dessa direktiv och förordningar
              och i princip bindande lagstiftning.
            </seg>
            <seg n="86f98b06">
              Nu tar det tid, det kan jag förstå. Men vilka hinder finns för
              att Sverige ska införa möjligheten att pröva personer som hamnar
              på en sanktionslista i svensk domstol? Det borde inte ta lika
              lång tid som att ändra på internationell rätt eller FN:s förordningar
              som att vi här från lagstiftande församling faktiskt tar upp frågan
              så att regeringen behandlar den och utreder hur man kan gå till
              väga så att de som hamnar på sanktionslistan kan få sin sak prövad
              i svensk domstol. Det är väl inte för mycket begärt?
            </seg>
          </u>
          <note type="speaker" n="1778ce2b">
            Anf. 100 OTTO VON ARNOLD (kd) replik:
          </note>
          <u who="otto_von_arnold_36ab11" xml:id="i-beff14a41e256520-3" n="b0e77b4b">
            <seg n="a1c636b7">
              Fru talman! Mehmet Kaplan har alltid intressanta frågor, och
              vi hamnar oftast i de här diskussionerna som är lite svårlösta,
              skulle jag vilja påstå, för den svenska lagstiftningen refererar
              och härleder till en europeisk lagstiftning som kommer från en
              lagstiftning från FN. Det gör att det finns ett antal internationella
              konventioner som styr lagstiftningen, och att ändra det är inte
              helt enkelt.
            </seg>
            <seg n="9b3c9d73">
              Hypotetiskt skulle man kunna tänka sig att Sverige tar ett eget
              initiativ och säger: Vi gör si eller så. Men det skulle bryta
              mot alla konventioner, tyvärr.
            </seg>
            <seg n="ef915a69">
              Som jag nämnde i mitt anförande finns det två dimensioner i det
              hela. De utsatta som brottsoffer är den ena. Där har vi möjlighet
              i Sverige att hantera det brottsoffervägen. När det så gäller
              ändringar i internationella konventioner har både den föregående
              regeringen och den nuvarande gjort väldigt mycket för att få ändringar
              till stånd.
            </seg>
            <seg n="d0e1ae3c">
              Det här rättsmaskineriet är tyvärr inte, som jag nämnde, det
              snabbaste. Det är mycket olyckligt att människor hamnat där som
              sedan, visar det sig, har blivit frikända.
            </seg>
            <seg n="dd4f5de3">
              Jag håller fullkomligt med Mehmet Kaplan om att det inte finns
              något system som är tillräckligt rättssäkert. Det har vi också
              konstaterat. Den svenska regeringen arbetar tillsammans med ett
              antal länder på att åtminstone inom Europa kunna hantera detta.
              Vi får se med tillförsikt an på det.
            </seg>
          </u>
          <note type="speaker" n="54a2c65e">
            Anf. 101 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-d2b2f2f15800dd05-2" n="89f8682d">
            <seg n="3d7a7a1b">
              Fru talman! Tack, Otto von Arnold, för svaret! Jag vill lyfta
              fram ett annat perspektiv i frågan, och det är att det har förekommit
              ärenden där personer har gripits i Sverige för utvisning till
              ett annat land, till fängelse och i vissa fall tortyr eller tortyrliknande
              behandling. I vissa ärenden har till och med Migrationsverket
              avstyrkt avvisning med hänvisning till att de utvisade skulle
              hamna i länder där tortyr är vanligt förekommande.
            </seg>
            <seg n="43187fbf">
              Hur ska vi kunna hantera detta? Vi har tidigare försökt hantera
              det genom att tilldöma skadestånd, men när vi gång efter annan
              utvisar personer till länder där vi vet att det förekommer tortyr
              kommer inte skadeståndskraven att sina, utan vi kommer alltid
              att stå där och säga: Hoppsan, nu råkade vi utvisa någon igen
              på rätt så lösa anklagelser. Att vi dessutom inte själva tar upp
              ärendena i domstol är anmärkningsvärt. Varför inte ta upp ärendena
              i domstol, som faktiskt i vissa fall har gjorts?
            </seg>
            <seg n="b99e0d80">
              Det verkar som att det inte finns någon riktig tilltro till att
              vi kan döma tillräckligt hårt, eller för den delen råkar vi fria
              därför att vi har väldigt hårda beviskrav. Därför väljer vi den
              lätta vägen och säger att andra länders rättssystem får hantera
              detta. Det finns flera exempel, men jag vill inte ta upp specifika
              ärenden.
            </seg>
            <seg n="c0941979">
              Min fråga är: Vad innebär det här i förlängningen, Otto von Arnold?
              Vart är vi på väg? Är det här det alliansregeringen vill, eller
              har vi hamnat snett?
            </seg>
          </u>
          <note type="speaker" n="458990aa">
            Anf. 102 OTTO VON ARNOLD (kd) replik:
          </note>
          <u who="otto_von_arnold_36ab11" xml:id="i-5a558c9bc1fab1cb-0" n="b0e77b4b" next="i-233e840aadfef4bf-0">
            <seg n="20ff7d4d">
              Fru talman! Vad Mehmet Kaplan säger är att vårt rättssystem inte
              fungerar när det gäller terroristdömda som hamnar inom Säkerhetspolisens
              hägn och att vi har en kanske dubiös process. På det måste jag
              svara att det har vi definitivt inte. Däremot kan det utifrån
              sett synas vara så. Det finns nödvändiga sekretessbestämmelser
              för den typen av brott. Det finns lagstöd i internationella konventioner
              för varför man skickar någon till ett annat land och varför man
              inte dömer dem i Sverige. Det kan vara personer misstänkta i ett
              annat land som har begärts utlämnade, etcetera.
            </seg>
            <seg n="15183dc2">
              Här finns alltså ganska klara bestämmelser.
            </seg>
            <seg n="55838251">
              Däremot kan man säga att vi ur integritetssynpunkt måste se över
              hur detta kan drabba de oskyldiga. Här finns en hel del integritetstänkande
              på gång, och vi har också en utredning på gång om den personliga
              integriteten. Man måste skilja på olika saker. Vi har integriteten
              och internationella konventioner. De går kanske inte alltid hand
              i hand. Sverige är ett land som ligger långt framme när det gäller
              integritetsskydd, men något annat land ingen nämnd, ingen glömd
              kanske har en helt annan uppfattning. Men Sverige ligger långt
              framme, vi har en stabil lagstiftning, men den går kanske inte
              hand i hand med många andra länders, tyvärr.
            </seg>
          </u>
          <note n="de3110fc">
            Anf. 103 ULRIKA KARLSSON i Uppsala (m):
          </note>
          <u who="otto_von_arnold_36ab11" xml:id="i-233e840aadfef4bf-0" n="b0e77b4b" prev="i-5a558c9bc1fab1cb-0">
            <seg n="c7f2f6f9">
              Fru talman! Det betänkande som vi nu behandlar innefattar en
              mängd specifika frågor på processrättens område. I stor utsträckning
              handlar betänkandet om rättssamhällets arbetsmetoder gentemot
              brottsligheten. Processrätten har som sin främsta uppgift att
              säkerställa rättssäkerhet, rättstrygghet och effektivitet i den
              rättsliga processen. Människor ska ha rätt till en opartisk prövning.
              Ingen ska dömas oskyldig, och lagen ska vara förutsägbar. Det
              är målsättningen. Människor som har utsatts för brott ska få upprättelse,
              brott ska utredas, förövare gripas, lagföras, påföljd utdömas
              och brott ska sonas.
            </seg>
            <seg n="7edbdf45">
              Processrätten är helt enkelt rättesnöret i en demokrati och i
              en rättsstat för att lösa konflikter mellan enskilda människor,
              företag, organisationer och det allmänna. När brott har begåtts
              gentemot staten eller andra människor är det domstolen som ska
              pröva frågan.
            </seg>
            <seg n="8980d969">
              För att rättssäkerhet och rättstrygghet ska kunna garanteras
              är det viktigt att hela rättskedjan fungerar. Det ska finnas ett
              flöde i hela rättskedjan. Därför har regeringens satsning med
              resursförstärkningar till rättsväsendet denna mandatperiod varit
              så viktig. Det har skapat förutsättningar för ett mer effektivt
              rättsväsen med en fungerande rättskedja som ökar rättssäkerheten
              och rättstryggheten.
            </seg>
            <seg n="c00999a1">
              Alliansen står för en tydlig rättspolitik. Vi talar klarspråk
              om ansvaret för att förmedla värderingar och normer för att förebygga
              brott, att polisen ska arbeta i medborgarnas tjänst och att det
              ställs höga krav på polisens förmåga att förebygga och klara upp
              brott. Hela rättskedjan ska ha ett konsekvent brottsofferperspektiv
              som utgår från opartiska och effektiva poliser, åklagare och domare.
              Det är rättsväsendets styrka och borgar för allmänhetens förtroende.
              Målet är att vår rättspolitik är tydlig, målet är att förebygga
              och bekämpa brott, stödja brottsoffer och öka människors trygghet.
            </seg>
            <seg n="7e5735b3">
              Fru talman! I betänkandet, som handlar om rättesnöret i en rättsstat,
              behandlar vi ett antal motioner från den allmänna motionstiden
              2008/09. Utskottet har tagit ställning till 60 motionsyrkanden,
              varav en tredjedel kommer från oppositionen.
            </seg>
            <seg n="00a854e6">
              Utskottet föreslår riksdagen att avslå samtliga motionsyrkanden.
              Det är inte på något sätt så att vi inte håller med om att till
              exempel vittnesskydd är viktigt, utan det är för att man slår
              in öppna dörrar. Utskottet hänvisar mycket riktigt bland annat
              till att gällande regelverk är ändamålsenliga, till pågående utrednings-
              och beredningsarbete samt till det arbete som regeringen i övrigt
              redan utför.
            </seg>
            <seg n="12cd5781">
              Jag vill nämna något särskilt, fru talman, om ett par frågor.
              Först vill jag nämna något om nämndemannakårens sammansättning.
              I Sverige finns ungefär 7 000 nämndemän. De har i uppdrag att
              i domstolen representera oss i allmänheten, vårt goda omdöme och
              vår kunskap. I dag är den genomsnittlige nämndemannen över 60
              år. Människor med annan etnisk bakgrund, ålder och kanske något
              annorlunda yrkesbakgrund till exempel företagare, personer från
              det privata näringslivet och kvinnor i yrkeskarriären är klart
              underrepresenterade.
            </seg>
            <seg n="27274e17">
              Vi är helt eniga med oppositionen om att det behövs en större
              mångfald och en föryngring inom nämndemannakåren. Sammansättningen
              av nämndemännen borde vara en spegelbild av vårt samhälle, men
              så är inte fallet i dag. De äldre nämndemännen är kraftigt överrepresenterade
              i förhållande till de yngre.
            </seg>
            <seg n="e92c32e5">
              Detta är inte på något sätt en ny situation som har uppkommit
              under den här mandatperioden eller ens under den förra. Tvärtom
              det är en situation som har följt med sedan en lång tid tillbaka.
            </seg>
            <seg n="7b48e501">
              Nämndemännens situation och kårens sammansättning har varit föremål
              för åtskilliga riksdagsdebatter under årens lopp. Genom åren har
              riksdagen, denna kammare, behandlat motionsyrkanden om förändringar
              avseende nämndemännens ålder, nämndens sammansättning och sättet
              att utse nämndemän. För hela 16 år sedan, i april 1993, tillsatte
              den dåvarande regeringen en utredning om domstolarna och domarnas
              ställning inför 2000-talet som hade till uppgift att granska sammansättningen.
              Mycket lite har hänt under åren sedan dess.
            </seg>
            <seg n="e9c52d49">
              Jag ska ärligt säga att det ändå har gjorts en del för att förbättra
              situationen, men fortfarande har vi frågeställningar att ta tag
              i för att skapa en mer allsidigt sammansatt nämndemannakår vad
              gäller såväl ålder som kön och yrkesbakgrund.
            </seg>
            <seg n="25e17ca1">
              Regeringskansliet gav därför Domstolsverket i uppdrag att göra
              en utvärdering av nämndemannakårens sammansättning efter valet
              2006. Uppdraget har redovisats. I den rapport som Domstolsverket
              lade fram konstaterades att könsfördelningen var jämn. Andelen
              nämndemän med utländsk bakgrund har förbättrats under denna mandatperiod,
              och det är fler som har annan etnisk bakgrund. Men trots en viss
              förbättring vad gäller åldersfördelningen är det fortfarande en
              ojämn fördelning och en kraftig överrepresentation av äldre nämndemän.
            </seg>
            <seg n="dedc0272">
              Domstolsverkets rapport visar att kårens sammansättning har blivit
              mer representativ, men en del återstår, som sagt.
            </seg>
            <seg n="2bcb4fda">
              Rapporten bereds nu inom Regeringskansliet, och utskottet vill
              inte föregripa regeringens beredningsarbete. Eftersom vi vill
              samma sak i oppositionen och majoriteten hoppas jag verkligen
              att vi tillsammans kan invänta det beredningsarbete som nu pågår.
            </seg>
            <seg n="258e3faf">
              Det här är frågor om nämndemannainstitutet och borde egentligen
              inte vara frågor som är politiska slagträn det är en typisk fråga
              som behöver långsiktighet och hållbara lösningar. Nämndemännens
              ställning i det svenska rättssamhället är djupt förankrad i den
              svenska folksjälen.
            </seg>
            <seg n="a678b5a0">
              Fru talman! Jag vill nämna någonting om en annan viktig fråga
              i detta betänkande, och det är frågan om vittnesskydd. Det är
              ett reellt hot mot rättsstaten, rättssäkerheten och rättstryggheten
              när offer inte vågar anmäla och vittnen inte vågar vittna på grund
              av hot.
            </seg>
            <seg n="e45b45f4">
              För att rättskipningen ska fungera är det nödvändigt att personer
              som har utsatts för brott vågar anmäla, att personer som bevittnat
              brott vågar vittna och att personer som utsatts för brott vågar
              berätta detta inför domstolen. Det pågår en rad arbeten inom detta
              område för att förbättra vittnesskyddet, bland annat genom modernare
              rättegång, att stärka vittnesskyddet vid domstolarna samt att
              förbättra lokalerna så att offer och förövare inte behöver sitta
              i samma väntrum före en domstolsförhandling.
            </seg>
            <seg n="4d0966ac">
              Fru talman! Det pågår alltså en rad arbeten för att förbättra
              vittnesskyddet, och det är ofantligt viktigt i en rättsstat och
              i ett rättssamhälle. Mer behöver göras och kommer att göras, och
              det är ett arbete som jag välkomnar å det varmaste. Jag kan inte
              nog poängtera vikten av att arbetet med att öka säkerheten för
              parter och bevispersoner fortsätter.
            </seg>
            <seg n="37344896">
              Fru talman! Med detta vill jag yrka bifall till förslaget i utskottets
              betänkande och avslag på samtliga reservationer.
            </seg>
          </u>
          <note type="speaker" n="33f8ae91">
            Anf. 104 JOHAN LINANDER (c):
          </note>
          <u who="johan_linander_3c84a6" xml:id="i-dcd26c5368eb6bd0-0" n="1a9a72f8">
            <seg n="839a4d2f">
              Fru talman! I dag debatterar vi processrättsliga frågor, och
              det är en av de i princip årligen återkommande debatterna där
              motionsyrkanden behandlas.
            </seg>
            <seg n="8f5d17c0">
              Jag ska koncentrera mig på tre saker i dag: rättshjälp, inställda
              domstolsförhandlingar och beslag. Därefter har jag några frågor
              till oppositionspartierna angående deras reservationer i detta
              betänkande.
            </seg>
            <seg n="913e5e55">
              Centerpartiet har i ett antal år drivit frågan om att rättshjälpen
              måste bli bättre för de svenska medborgare som har utsatts för
              brott i ett annat land men också för de svenska medborgare som
              misstänks eller åtalas för ett brott i ett annat land.
            </seg>
            <seg n="e4bfb8e1">
              Vem som helst kan råka ut för ett brott vid en resa i ett annat
              land. Det kan vara ett mindre brott, som stöld, och då finns det
              kanske ingen större anledning att närvara vid en efterföljande
              rättegång om det blir någon. Men det kan också handla om ett grovt
              brott, som våldtäkt eller misshandel, och då finns det all anledning
              att komma tillbaka som målsägande, då man kanske ska vittna eller
              få skadestånd.
            </seg>
            <seg n="edc732c6">
              Då är frågan: Hur ska man få rättshjälp för att kunna göra detta?
              Vilken möjlighet har man att förstå vad som händer vid rättegången?
            </seg>
            <seg n="623cee58">
              För den som utsatts för sexualbrott finns det i dag en bättre
              möjlighet att få rättshjälp. Det är ett undantag. Men har man
              råkat ut för någon annan typ av brottslighet är det betydligt
              svårare. Detta anser vi behöver förbättras.
            </seg>
            <seg n="f2ece392">
              Det är självklart att det i första hand är det land där rättegången
              hålls som har ansvaret för att den som är misstänkt för brottet
              eller som har utsatts för brottet kan få hjälp, om det handlar
              om målsägandebiträde, tolkning eller liknande. Men Sverige har
              ändå ett sekundärt ansvar att hjälpa sina medborgare i svåra situationer.
            </seg>
            <seg n="62d39710">
              Det är inte bara som brottsoffer man kan råka illa ut som svensk
              medborgare när man är i ett annat land. Man kan också misstänkas
              och åtalas för ett brott. För att den som åtalas ska kunna få
              en rättvis rättegång krävs det att man förstår vad som sägs i
              rättegången, att det finns tolkning, att man får dokument översatta
              så att man vet vad det hela handlar om, vad man är anklagad för,
              och att man får en försvarare, en advokat, som man kan kommunicera
              med.
            </seg>
            <seg n="5b00e893">
              Även i de här fallen är det självklart det land där rättegången
              hålls som har det här ansvaret. Men tyvärr vet vi att det inte
              alltid fungerar, inte ens inom EU. Inom EU har vi ändå regler
              som gör att vi lämnar ut våra egna medborgare till andra EU-länder,
              genom den europeiska arresteringsordern. Ändå fungerar det inte,
              så svenska medborgare kan hamna i situationer där man kan tycka
              att de inte har fått en rättvis rättegång genom att de helt enkelt
              inte förstått vad som sker i processen. Då ska Sverige ha ett
              sekundärt ansvar att hjälpa till och kunna ge rättshjälp.
            </seg>
            <seg n="86b7d9d3">
              Någon kanske tänker att man väl då bara kan låta bli att bli
              misstänkt för ett brott. Men det är inte riktigt så enkelt.
            </seg>
            <seg n="32da81af">
              Det kan vara Otto von Arnold som har missuppfattat trafikreglerna
              i Polen och råkat vålla en olycka. Det kan vara Ulrika Karlsson
              som av någon oförklarlig anledning hamnat i ett slagsmål utanför
              krogen i Bryssel det vet man aldrig. Det kan vara jag som blev
              oskyldigt misstänkt för misshandel och dråpförsök när jag åkte
              med kompisarna till Kos i Grekland när jag var 18 år.
            </seg>
            <seg n="d5c1448b">
              Vem som helst kan hamna i en situation där man misstänks för
              brott, och då måste det finnas möjlighet till en rättvis rättegång.
              Man kan själv tänka sig in i situationen att sitta i ett annat
              land och anklagas för ett brott som man riskerar åratal i fängelse
              för, och man förstår inte riktigt vad som sägs under rättegången.
            </seg>
            <seg n="835d7439">
              Fru talman! När det gäller effektiviteten i våra svenska domstolar
              är de många inställda rättegångarna ett av de största problemen.
              Det handlar inte bara om effektivitetsförluster och kostnader
              för domstolarna. Detsamma gäller för åklagare och de rättsliga
              biträdena, alltså både offentliga försvarare och målsägandebiträden,
              som kommit dit men det blir ingen rättegång.
            </seg>
            <seg n="9eb11173">
              Delgivningsproblem är en av anledningarna. För närvarande pågår
              det också ett arbete för att få fram en ny delgivningslag. Kort
              sagt kan man säga att en förenklad delgivning bör kunna ske i
              flera fall.
            </seg>
            <seg n="faf8ad6c">
              Vi i Centerpartiet tycker också att det är värt att titta vidare
              på om och i så fall hur tredskodomar ska kunna användas i enklare
              brottmål.
            </seg>
            <seg n="025dc4d3">
              Det skulle alltså innebära att den som väljer att inte komma
              till domstolen kan dömas utan att vara närvarande.
            </seg>
            <seg n="d87c500f">
              Den andra saken jag skulle vilja ta upp är när det ska finnas
              möjlighet att komma överens utanför domstolen. Det vill säga att
              åklagare och den åtalade, tillsammans med dennes försvarsadvokat,
              kan komma överens om lämpligt straff som sedan fastställs av domaren
              utan att det blir någon huvudförhandling i domstolen. Det ligger
              också i linje med Europarådets rekommendationer om att det ska
              finnas en ökad lagföring utanför domstol. Men det är mycket känsliga
              frågor, och avvägningen mellan effektiviteten i rättsprocessen
              och den enskildes rättssäkerhet är oerhört viktig. Frågorna måste
              noggrant utredas innan det kan bli tal om att fatta beslut.
            </seg>
            <seg n="f968ac3d">
              Fru talman! Min talartid går snabbt. Här i debatten skulle jag
              också vilja ta upp frågan om beslag, särskilt beslag av dataservrar.
              Vi har sett exempel på att helt oskyldiga personer och företag
              råkar illa ut på grund av att dataservrar beslagtagits i en förundersökning.
              Självklart kan beslag behövas för att säkra bevisning, men samtidigt
              har samhället ett stort ansvar för att se till att inte oskyldiga
              personer råkar illa ut. Åtminstone måste man minimera skadan för
              andra än de misstänkta.
            </seg>
            <seg n="ebcf8040">
              Ingen kan veta vilka andra personer eller företag som hyr in
              sig hos samma serverägare, och att då drabbas hårt och länge för
              att man råkar befinna sig med sitt kundregister eller med sin
              fakturahantering på den server som blir beslagtagen är inte rimligt.
              När det gäller digital information är det faktiskt enkelt och
              billigt att kopiera, så att de oskyldiga som drabbas kan få tillbaka
              den information som ligger på den beslagtagna servern.
            </seg>
            <seg n="db9580cf">
              I dag är inte frågan om kopiering av beslagtagen egendom lagreglerad,
              men inom Justitiedepartementet förbereds ett uppdrag om en utvärdering
              av förundersökningsförfarandet, och bland annat beslagsfrågor
              inom IT-miljö kommer att omfattas. Det är bra och nödvändigt.
            </seg>
            <seg n="c1714dc7">
              Till slut har jag två frågor till oppositionen med anledning
              av reservationer som ni har.
            </seg>
            <seg n="1ba5509a">
              Med anledning av reservation 2 undrar jag om Socialdemokraterna
              kan förtydliga vilka åtgärder som behöver vidtagas för att öka
              förutsättningarna för en representativ sammansättning av nämndemannakåren.
              Det är ju inte så länge sedan som riksdagen på förslag av den
              gamla socialdemokratiska regeringen ändrade ett antal regler för
              nämndemännen. Vad har nu tillkommit som inte fanns då?
            </seg>
            <seg n="a2272bf0">
              Min andra fråga vänder sig till alla tre oppositionspartierna,
              eller egentligen två, eftersom Vänsterpartiet inte är här. Ni
              som står bakom reservation 14 om statens skadeståndsansvar vid
              buggning, jag skulle vilja höra en redogörelse för vad som är
              skillnaden mellan ert förslag och den möjlighet till skadestånd
              som redan i dag finns genom skadeståndslagen.
            </seg>
          </u>
          <note n="8d37a5e4">
            Med detta, fru talman, vill jag yrka bifall till utskottets förslag
            och avslag på samtliga reservationer.
          </note>
          <note type="speaker" n="b146be2d">
            Anf. 105 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-d2b2f2f15800dd05-3" n="89f8682d">
            <seg n="7686658a">
              Fru talman! Tack, Johan Linander! Tyvärr kom frågorna i slutet
              av anförandet. Om du hade tagit dem i mitten hade jag kunnat bläddra
              fram till just det där som du pratade om.
            </seg>
            <seg n="ad01d767">
              En fråga har jag däremot. Den handlar om det Johan Linander uppehöll
              sig vid i början av sitt anförande, nämligen om någon av våra
              kolleger i utskottet skulle bli misstänkt för något i utlandet.
              Jag undrar: Hur funkar det om en svensk medborgare i Sverige prövas
              av svensk åklagare och bevisen, som i det här fallet USA hade
              skickat hit, inte räcker för häktning, och sedan personen på en
              utlandsresa i samband med en mellanlandning på tips från vår egen
              underrättelsetjänst eller någon annanstans ifrån fastnar i en
              kontroll och skickas till USA? En svensk medborgare skickas till
              USA. Hur funkar det då?
            </seg>
            <seg n="3b7b4620">
              Det är ju inte bara vi som sitter i utskottet som ska åtnjuta
              rättssäkerhet utan alla svenska medborgare. När inte vår egen
              rättsapparat på basis av de fakta som finns och som vi har fått
              oss tillskickade från utländsk säkerhetstjänst anser sig kunna
              vare sig häkta, fälla eller hålla kvar personen, hur kan vi då
              blunda för att denna person grips i utlandet och nu befinner sig
              i USA? I bästa fall bara blundar vi i sämsta fall har vi faktiskt
              medverkat till att personen sitter där.
            </seg>
          </u>
          <note type="speaker" n="d15d0ba4">
            Anf. 106 JOHAN LINANDER (c) replik:
          </note>
          <u who="johan_linander_3c84a6" xml:id="i-dcd26c5368eb6bd0-1" n="1a9a72f8">
            <seg n="3411ee1a">
              Fru talman! Även om inte Mehmet Kaplan nämner något namn handlar
              detta faktiskt om en pågående rättsprocess som jag inte tycker
              att vi ska diskutera här i riksdagens kammare. Utan att gå in
              på målet närmare kan jag bara säga att den här personen var internationellt
              efterlyst, och därför blev han stoppad på en flygplats i ett annat
              land. Men jag tycker att det är olämpligt att diskutera pågående
              rättsfall, oavsett om de pågår i svensk eller amerikansk domstol.
            </seg>
          </u>
          <note type="speaker" n="c1e9d377">
            Anf. 107 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-d2b2f2f15800dd05-4" n="89f8682d">
            <seg n="171f10c0">
              Fru talman! Principen att kunna hantera svenska medborgare oavsett
              var de befinner sig är oerhört viktig. Vi kan inte avsäga oss
              ansvar för personer när vi själva inte kan hantera frågan i vårt
              eget land. Rättssäkerheten måste ändå gälla oavsett var personen
              befinner sig.
            </seg>
            <seg n="8273b76e">
              Jag är tydlig med att inte nämna namn, och det är möjligt att
              vi gick in på för mycket detaljer, men jag tror att det ändå ytterst
              handlar om det förtroende som det svenska rättsväsendet åtnjuter
              hos Sveriges alla medborgare. Alla människor som befinner sig
              i vårt land måste känna ett stort förtroende för rättsapparaten
              och de principer som vi hyllar och finner nödvändiga för att kunna
              kalla oss rättsstat. Det är det som det handlar om, inte om något
              enskilt ärende.
            </seg>
            <seg n="b3649723">
              Enskilda ärenden kommer och går. I vissa fall kan man bevisa
              att personerna varit oskyldiga, och då får de i vissa fall skadestånd.
              I andra fall sitter de i något annat land på grund av att vi har
              gjort fel. I vissa fall har de blivit utsatta för tortyr. Enskilda
              ärenden talar inte för sakfrågan eller principfrågan.
            </seg>
            <seg n="6233b6e4">
              Min fråga till Johan Linander gäller hur vi ska göra för att
              reglera den svåra och delikata fråga som berör balansen mellan
              rättssäkerhet och integritetsskydd vilket jag vet att Johan Linander
              och Centerpartiet tidigare har sagt sig värna. Johan Linander
              tog upp att just en av Centerpartiets ledamöter hade velat göra
              mer än regeringen när det gäller borttagande av servrar. Jag menar
              att det är viktigt att balansen i den här frågan upprätthålls.
              Vad tänker Centerpartiet göra för det?
            </seg>
          </u>
          <note type="speaker" n="8ce6514e">
            Anf. 108 JOHAN LINANDER (c) replik:
          </note>
          <u who="johan_linander_3c84a6" xml:id="i-dcd26c5368eb6bd0-2" n="1a9a72f8">
            <seg n="a4d8e5f3">
              Fru talman! Det var mycket och inget i den repliken, höll jag
              på att säga. Det är klart att det finns många fall i andra länder
              där rättssäkerheten inte upprätthålls på det sätt vi skulle önska.
              Genom diplomatiska kanaler kan man väl utöva påtryckningar. Det
              finns också fall där svenska myndigheter har gjort fel. Det finns
              till exempel det kända fallet med avvisningen av två egyptier
              från Bromma flygplats, som jag själv engagerade mig i och också
              anmälde till konstitutionsutskottet, men det är inte riktigt det
              som det handlar om här.
            </seg>
            <seg n="beddb3cd">
              Det jag sade i talarstolen om att man ska kunna få rättshjälp
              om man blir misstänkt i ett annat land ska vara detsamma oavsett
              vilket brott det handlar om. Är man svensk medborgare ska man
              ha det skyddet, tycker jag, även om det såklart är det land där
              rättegången pågår som har det huvudsakliga ansvaret för att se
              till att det blir en rättvis rättegång där den åtalade genom tolkning
              kan förstå vad domare, åklagare och vittnen säger och att alla
              dokument som är väsentliga faktiskt blir översatta, så att man
              kan försvara sig. Att sitta där och inte ha möjlighet att förstå
              vad som sägs under rättegången, som ju kan påverka ens hela liv,
              måste vara fruktansvärt. Det är väl alltid fruktansvärt att vara
              i en sådan situation, men det är ännu värre om man inte ens kan
              förstå vad som sker i domstolen.
            </seg>
            <seg n="f9d4a993">
              Det är väl det svar jag har till Mehmet Kaplan.
            </seg>
            <seg n="c42ed2f3">
              I övrigt finns det mycket kvar att göra. Men när det handlar
              om saker som sker i många länder vi har internationella avtal
              är det ju, som Otto von Arnold sade tidigare, ganska trögt att
              påverka. Men vi har en stark justitieminister och en stark utrikesminister
              som jobbar hårt med detta.
            </seg>
          </u>
          <note type="speaker" n="e4e9f602">
            Anf. 109 JOHAN PEHRSON (fp):
          </note>
          <u who="johan_pehrson_93d767" xml:id="i-9ce079fa1f8ded2c-0" n="71ee8619">
            <seg n="98f344ec">
              Fru talman! Vi pratar nu om de spelregler som vi använder oss
              av i rättskipningen i rättsstaten Sverige.
            </seg>
            <seg n="1b1833e5">
              Vi pratar om processrättsliga frågor som handlar om: Vilken effektivitet
              vill vi uppnå när vi bekämpar brott och ökar tryggheten för människor?
              Vilken rättssäkerhet vill vi hålla oss med? Vilka garantier vill
              vi ge till medborgare så att så få som möjligt helst ingen, så
              klart, fru talman blir felaktigt dömda och så många skyldiga som
              möjligt får avtjäna sina straff?
            </seg>
            <seg n="b28e57fa">
              Det handlar om vilken integritetslagstiftning vi ska ha. Hur
              ska man genomlysa människor under till exempel brottmål? Vad ska
              vara offentligt? Vad ska inte vara offentligt?
            </seg>
            <seg n="c3677df3">
              Det handlar också om en moral, det vill säga: Hur ska vi uppmuntra
              att sanningen sägs i våra domstolar? Hur ska vi skydda människor
              som annars hotas när de ska vittna? Det är ett exempel.
            </seg>
            <seg n="d1532945">
              Jag tycker att mycket av detta på ett mycket skickligt sätt har
              belysts av övriga debattörer. Man kan sammantaget vara glad, tycker
              jag, åt att vi i den här kammaren kan ha ett så relativt fläckfritt
              diskussionsunderlag som det här betänkandet utgör. Vi har inte
              långa listor där Sverige fälls för brott mot de mänskliga rättigheterna,
              enligt Europarådet. Men det finns naturligtvis skönhetsfläckar
              och ställen där Sverige hela tiden måste förbättra sig.
            </seg>
            <seg n="62a71441">
              Jag ska försöka belysa några frågor.
            </seg>
            <seg n="5b889ca2">
              Centerpartiets Johan Linander lyfte mycket skickligt upp frågan
              om rättshjälp. Detta lyftes också upp av Socialdemokraterna i
              tidigare inlägg. Vi vet att tillträde till rättvisa och möjlighet
              att som enskild stå emot en armé av advokater och företrädare
              för en motståndarsida är jätteviktigt. Det är så klart viktigt
              i brottmål men också framför allt i civila mål som kan gälla skadestånd.
            </seg>
            <seg n="aac5a7ee">
              Ett klassiskt exempel är när människor har drabbats av en trafikskada
              och ska försöka få sin ersättning och sin rätt tillgodosedd. Då
              möter man en armé där man processas sönder. Till slut är resurserna
              slut, och man får ge sig med en ovärdig förlikning, till exempel.
            </seg>
            <seg n="e6788111">
              Nu bereder regeringen detta. Jag hoppas att vi kan komma fram
              till förbättringar på en rad områden när det gäller att se till
              att tillträdet till rättvisa blir bättre.
            </seg>
            <seg n="c25d39d4">
              Detta har Folkpartiet lyft fram i många år i opposition. Vi gör
              det nu också. Jag kan notera att vi ännu inte har nått fram med
              förslag, men jag känner en välvillig och god inställning från
              mina kolleger i alliansen.
            </seg>
            <seg n="28a26bfa">
              Socialdemokraterna lyfter upp det här med vittnesskydd och inte
              minst vittnesarbetet för att skydda unga människor som kanske
              kommer tillbaka till en skolmiljö där de tidigare har vittnat
              mot en skolkamrat skolkamrat är väl att ta i, men en person som
              går på samma skola. Man kan känna hot och olust inför detta.
            </seg>
            <seg n="27d00736">
              Jag tycker att den vittnesstödsverksamhet som bedrivs på många
              håll är imponerande. Jag efterfrågar dock lite mer exakt vad vi
              ska göra för de elever på skolan som har vittnat? Jag tycker att
              vi ska ha ett öppet sinne här. Alla goda idéer ska naturligtvis
              tas till vara, men jag har lite svårt att se det konkreta i detta
              förutom när det gäller de vittnesstödscentrum som redan är i gång.
              Man kan naturligtvis hävda att de skulle förstatligas och göras
              till en statlig myndighet, men jag uppfattar inte att det är förslaget
              från Socialdemokraterna i deras reservation.
            </seg>
            <seg n="a15ab6fc">
              Ulrika Karlsson från Moderaterna lyfter fram det här med nämndemännen,
              som också har lyfts fram tidigare från oppositionen. Ulrika går
              mycket klokt igenom detta och förklarar vikten av att man har
              enighet om det här.
            </seg>
            <seg n="f4ad77bf">
              Då ska man komma ihåg att det i den socialdemokratiska riksdagsgruppen
              under förra mandatperioden kom fram förslag som var lite mer omskakande,
              höll jag på att säga. Det är väl att ta i, men de var i alla fall
              lite mer progressiva och långtgående när det gällde att ta tag
              i det här med en bättre process för att få fram duktiga nämndemän,
              det vill säga vanligt folk som sitter i domstol och dömer vanliga
              människor.
            </seg>
            <seg n="b8d1ff33">
              Det var det som fanns i ett utredningsförslag, att man skulle
              ha en viss del som utsågs på annat sätt, som lottades fram eller
              utsågs via kommunen på annat sätt, för att få en bredd. I dag
              är det de politiska partierna som utser kloka och sunda medborgare.
              Det behöver ju inte vara självklart att det alltid är den bästa
              basen. Det kan finnas andra föreningar och andra vägar in. Detta
              tycker jag att vi alla borde fundera på.
            </seg>
            <seg n="db7d2b33">
              Det här förslaget försvann hos den socialdemokratiska riksdagsgruppen.
              Det vore intressant att veta om det är detta som man nu vill komma
              tillbaka till. Det är ju klart att det är ganska välberett och
              skulle vara fullt möjligt att genomföra.
            </seg>
            <seg n="5edaa8ab">
              Jag ska avslutningsvis, fru talman, bara kort ägna mig åt de
              här tvångsmedlen, för det är väldigt intressant.
            </seg>
            <seg n="9a842dc0">
              Vi genomförde under förra mandatperioden viktiga reformer för
              att ha tuffare verktyg i dessa spelregler, för att komma åt den
              riktigt grova brottsligheten, de personer som varje dag förstör
              livet för andra, sprider terror och skapar väldigt mycket förlorade
              livschanser. De säljer sitt knark, utpressar andra människor och
              ägnar sig i värsta fall åt morduppdrag.
            </seg>
            <seg n="01767a36">
              Här har vi då gått fram med bättre reglering när det gäller buggning,
              när det gäller teleavlyssning. Vi är tydliga med att ta de kriminellas
              pengar. Har man sålt knark tar vi pengarna. Det är ett bra sätt.
            </seg>
            <seg n="56c2f019">
              Vi går nu vidare och jobbar med frågor om att polisen ska kunna
              infiltrera de kriminella organisationerna bättre. Vi går vidare
              med förutsättningarna för polisen att ägna sig åt tydlig provokation
              på ett balanserat sätt, framför allt vettig bevisprovokation,
              så klart.
            </seg>
            <seg n="ce3c2533">
              Men jag tycker också att man ska fundera på en annan sak. Vi
              får väl återkomma till det i utskottet. Nu finns det inga motioner
              om det. Centerpartiets Johan Linander var delvis inne på detta
              med ökat partsinflytande i brottmålsprocesser. Det kallas lite
              populärt ibland också för åtalsförhandling, det vill säga: Ska
              man ge makt åt åklagare och tilltalade att kunna blanda sig i
              hur processen ska se ut, eller ska detta bara få göras av domstolen?
            </seg>
            <seg n="4168a36b">
              Jag tycker att det är väl värt att pröva.
            </seg>
            <seg n="f479fd49">
              Jag tycker också att vi måste få regeringen att komma tillbaka
              med förslag, som vi i riksdagen fattar beslut om. Det handlar
              kanske om tankar om att det ska löna sig mer att tala sanning.
              I dag får man ju rabatt om man begår många brott i Sverige. Det
              är inte helt självklart. Det kan tänkas att man vänder på det,
              att man får rabatt om man talar sanning i stället. Det är i alla
              fall Folkpartiets bestämda uppfattning.
            </seg>
            <seg n="fc37bc5b">
              Sedan berörs frågan om terroristbrotten, som är så svåra. Vi
              skriver ganska långt om dessa listor som kom till på Förenta nationernas
              högkvarter i New York efter elfte september, och vi har haft många
              debatter om detta i kammaren genom åren.
            </seg>
            <seg n="7ee2b056">
              Jag vill dock notera att ett alternativ är att man är vaken som
              regering. När faxarna sätter i gång och sprutar ut diverse namn
              kan man vara vaken på ansvarigt departement och säga: Det här
              faxet med de här människorna vill jag inte skriva under. Då skriver
              man ett kryss på det, så godkänns det inte, och så skickar man
              tillbaka detta till FN. Då blir inte de här personerna automatiskt
              uppsatta på listan.
            </seg>
            <seg n="d8e8db48">
              Men det är ett faktum att man kan missa personer som hamnar i
              faxarna på Utrikesdepartementet eller på Justitiedepartementet
              när FN sätter upp svenska medborgare på de här listorna. Självklart
              ska vi ha bättre kontrollorgan och bättre möjlighet att överklaga.
            </seg>
            <seg n="8471fb56">
              Jag tycker att det har visats en viss styrka i det internationella
              systemet när människor i domstolsprocesser ändå har förklarats
              vara felaktigt uppsatta, så vi går framåt. Men man ska också komma
              ihåg att det är väldigt svårt att bekämpa just terrorism, för
              det måste delvis ske med mycket hemliga medel. Det är liksom ingen
              öppen process. Det är inte samma sjystare spelregler som alla
              svenska medborgare möter. Det gäller inte för alla människor i
              Sverige. Om man är utländsk medborgare och är misstänkt för terrorism
              är det tuffare regler.
            </seg>
            <seg n="600f29cf">
              Herr talman! Med detta vill jag avsluta mitt inlägg och yrkar
              fullständigt bifall till förslaget i betänkandet och avslag i
              sak på motionerna, även om det finns mycket bra att ta med sig.
            </seg>
          </u>
          <note n="09b81ead">
            Överläggningen var härmed avslutad.
          </note>
          <note n="04c7a027">
            13 § Transporter av radioaktivt avfall m.m.
          </note>
          <note n="e352482e">
            Föredrogs
          </note>
          <note n="c5d5ac64">
            Förste vice talmannen konstaterade att ingen talare var anmäld.
          </note>
          <note n="cc9ce87c">
            14 § Översyn av politiken för transeuropeiska transportnät (TEN-T)
          </note>
          <note n="e352482e">
            Föredrogs
          </note>
          <note n="c5d5ac64">
            Förste vice talmannen konstaterade att ingen talare var anmäld.
          </note>
          <note n="e2bf9e12">
            15 § Förenklad samverkan enligt samtjänstlagen
          </note>
          <note n="e352482e">
            Föredrogs
          </note>
          <note type="speaker" n="1c81fba4">
            Anf. 110 BJÖRN LEIVIK (m):
          </note>
          <u who="bjorn_leivik_e11682" xml:id="i-4354cd93e16f8d2a-0" n="73160d2e" next="i-dbe3aef195913885-0"/>
          <note n="3bca7f5a">
            Herr talman! Den första lag som gjorde det möjligt för kommunerna
            att inrätta medborgarkontor där förvaltningsuppgifter för annan
            huvudmans räkning kunde utföras tillkom redan 1994. Tre år senare,
            1997, gjordes vissa förändringar. Bland annat kunde man avtala
            om myndighetsutövning i begränsad omfattning, men det var fortfarande
            en försöksverksamhet. År 2004 justerades lagen ytterligare en
            gång.
          </note>
          <u who="bjorn_leivik_e11682" xml:id="i-dbe3aef195913885-0" n="73160d2e" prev="i-4354cd93e16f8d2a-0">
            <seg n="13be46bf">
              Regeringen föreslår nu att lagen ska permanentas och att vissa
              byråkratiska hinder ska avlägsnas. Avtalens giltighetstid ska
              inte behöva anges i samtjänstavtalet, regeringen ska i fortsättningen
              inte behöva godkänna avtalet och möjligheten att återkalla avtalet
              ska tas bort.
            </seg>
            <seg n="d76fb0a0">
              Däremot ska det i avtalet framgå vilka förvaltningsuppgifter
              som kräver tillgång till personuppgifter samt vilka uppgifter
              som innefattar myndighetsutövning. Det bör påpekas att inblandade
              myndigheters ansvar gentemot varandra och gentemot enskilda inte
              har förändrats.
            </seg>
            <seg n="99d007f4">
              Lagrådet har anfört vissa betänkligheter avseende rättssäkerheten
              och den personliga integriteten. Regeringen inser naturligtvis
              att det kan finnas en risk för brott mot sekretesslagen om förvaltningsuppgifterna
              blir alltför omfattande. Därför bör det enligt propositionen även
              i fortsättningen finnas möjlighet till styrning och kontroll av
              de statliga myndigheterna på detta område.
            </seg>
            <seg n="5dc180c2">
              Genom en förordning kan anges de typer av ärenden som får förekomma
              i samtjänst. I förordningen kan även införas en generell bestämmelse
              som ger myndigheterna möjlighet att avtala om andra ärendetyper
              under förutsättning att de är av enklare beskaffenhet.
            </seg>
            <seg n="d7dbbd97">
              Herr talman! Utskottet ställer sig bakom regeringens förslag
              och framhåller att det är angeläget att förenkla hanteringen av
              samtjänstavtalen. Utskottet utgår från att de myndigheter, kommuner
              och landsting som deltar i verksamheten gör detta på ett ansvarsfullt
              sätt och att antalet ärendeslag begränsas.
            </seg>
            <seg n="474a0b91">
              Utskottet anser avslutningsvis att de föreslagna lagändringarna
              innebär förbättringar för medborgarna utan att skyddet för den
              personliga integriteten försämras.
            </seg>
            <seg n="286b5eb2">
              Återupptagna förhandlingar
            </seg>
            <seg n="f8ad2064">
              Esabelle Dingizian
            </seg>
          </u>
          <note n="8c178a75">
            Med detta, herr talman, yrkar jag bifall till förslaget i betänkandet.
          </note>
          <note n="09b81ead">
            Överläggningen var härmed avslutad.
          </note>
          <note n="e357008f">
            Ajournering
          </note>
          <note n="0f3d9beb">
            Kammaren beslutade kl. 15.02 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="dbf5133d">
            Förhandlingarna återupptogs kl. 16.00.
          </note>
          <note n="3c4a8f05">
            16 § Beslut om ärenden som slutdebatterats vid dagens sammanträde
          </note>
          <note n="b7a184bd">
            Punkt 12
          </note>
          <note n="f4c4e1e3">
            Punkt 13
          </note>
          <note n="6f43d1c6">
            Punkt 41
          </note>
          <note n="ed784227">
            Övriga punkter
          </note>
          <note n="cc01c3c0">
            Punkt 1
          </note>
          <note n="f8a74878">
            Punkt 2
          </note>
          <note n="894f1ea8">
            Punkt 3
          </note>
          <note n="9feb67a6">
            Punkt 4
          </note>
          <note n="f8a74878">
            Punkt 2
          </note>
          <note n="10a9b354">
            Punkt 9
          </note>
          <note n="25bb357b">
            Punkt 14
          </note>
          <note n="18b91af8">
            Punkt 32
          </note>
          <note n="ed784227">
            Övriga punkter
          </note>
          <note n="c922b7b3">
            17 § Bordläggning
          </note>
          <note n="56aa845a">
            Anmäldes och bordlades
          </note>
          <note n="3b177c22">
            18 § Anmälan om frågor för skriftliga svar
          </note>
          <note n="a77c0781">
            Anmäldes att följande frågor för skriftliga svar framställts
          </note>
          <note n="3465e591">
            den 22 april
          </note>
          <note n="0ffbde29">
            Siv Holma
          </note>
          <note n="f991dd6a">
            Helena Bargholtz
          </note>
          <note n="7c2bff75">
            Amineh Kakabaveh
          </note>
          <note n="a9d96c5e">
            Désirée Liljevall
          </note>
          <note n="143e214a">
            Margareta Persson
          </note>
          <note n="c1cbf3a1">
            Torbjörn Björlund
          </note>
          <note n="424f15fb">
            Jan Emanuel Johansson
          </note>
          <note n="a422f515">
            Frågorna redovisas i bilaga som fogats till riksdagens snabbprotokoll
            tisdagen den 28 april.
          </note>
          <note n="0f4647f1">
            19 § Anmälan om skriftliga svar på frågor
          </note>
          <note n="8e3423a3">
            Anmäldes att skriftliga svar på följande frågor inkommit
          </note>
          <note n="3465e591">
            den 22 april
          </note>
          <note n="6182578b">
            Helena Leander
          </note>
          <note n="ba084afe">
            Tobias Krantz
          </note>
          <note n="42521101">
            Ameer Sachet
          </note>
          <note n="42521101">
            Ameer Sachet
          </note>
          <note n="e055c588">
            Aleksander Gabelic
          </note>
          <note n="d0b39039">
            Lennart Sacrédeus
          </note>
          <note n="5e4377fe">
            Billy Gustafsson
          </note>
          <note n="edb237de">
            Jan-Olof Larsson
          </note>
          <note n="4f307d15">
            Tina Ehn
          </note>
          <note n="fb5e1159">
            Inger Davidson
          </note>
          <note n="f7415e13">
            Annelie Enochson
          </note>
          <note n="5ff88d5d">
            Yilmaz Kerimo
          </note>
          <note n="7a14fb2b">
            Carina Hägg
          </note>
          <note n="5d377e84">
            Lars Tysklind
          </note>
          <note n="f98fd672">
            Gunvor G Ericson
          </note>
          <note n="6806de40">
            Eva Flyborg
          </note>
          <note n="e63e3d36">
            Svaren redovisas i bilaga som fogats till riksdagens snabbprotokoll
            tisdagen den 28 april.
          </note>
          <note n="fed24973">
            20 § Kammaren åtskildes kl. 16.11.
          </note>
          <note n="16d2b15f">
            Förhandlingarna leddes
          </note>
          <note n="a0630300">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
