<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--30</head>
          <docDate when="2008-11-18">2008-11-18</docDate>
        </div>
      </front>
      <body>
        <div>
          <note n="07e5d798">
            ﻿
          </note>
          <note n="45440be5">
            Riksdagens protokoll
          </note>
          <note n="7a7cd108">
            2008/09:30
          </note>
          <note type="date" n="48f74cec">
            Tisdagen den 18 november
          </note>
          <note n="b148ac4d">
            Kl. 13:30 - 18:44
          </note>
          <note n="34da00cf">
            1 § Justering av protokoll
          </note>
          <note n="335b2a71">
            Justerades protokollet för den 12 november.
          </note>
          <note n="03d2af44">
            2 § Anmälan om fördröjda svar på interpellationer
          </note>
          <note n="343f8eb9">
            Till riksdagen hade inkommit följande skrivelser:
          </note>
          <note n="79143320">
            Interpellation 2008/09:73
          </note>
          <note n="6b3444fc">
            Interpellation 2008/09:73 Minskat aktiesparande
          </note>
          <note n="fe8e921e">
            Interpellationen kommer att besvaras den 24 november 2008.
          </note>
          <note n="67afa76f">
            Skälet till dröjsmålet är andra åtaganden som inte gått att ändra
            på.
          </note>
          <note n="e55899e7">
            Erik Nymansson
          </note>
          <note n="771a3b13">
            Interpellation 2008/09:74
          </note>
          <note n="f61d3b68">
            Interpellation 2008/09:74 Tonnageskatt och utflaggning
          </note>
          <note n="fe8e921e">
            Interpellationen kommer att besvaras den 24 november 2008.
          </note>
          <note n="67afa76f">
            Skälet till dröjsmålet är andra åtaganden som inte gått att ändra
            på.
          </note>
          <note n="e55899e7">
            Erik Nymansson
          </note>
          <note n="451626eb">
            Interpellation 2008/09:99
          </note>
          <note n="71ed352a">
            Interpellation 2008/09:99 Åtgärder för att möta varslen i Helsingfors
          </note>
          <note n="940130d9">
            Interpellationen kommer att besvaras tisdagen den 2 december
            2008.
          </note>
          <note n="28a08127">
            Skälet till dröjsmålet är tjänsteresa och sedan tidigare inbokade
            engagemang.
          </note>
          <note n="e940779a">
            Fredrik Ahlén
          </note>
          <note n="c0af6239">
            3 § Svar på interpellation 2008/09:78 om åtgärder mot spridning
            av förfalskade läkemedel
          </note>
          <note type="speaker" n="96067cdd">
            Anf. 1 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-d2ca6802eaefa538-0" n="060adf61">
            <seg n="26b340b3">
              Fru talman! Ylva Johansson har frågat mig vilka åtgärder jag
              planerar att vidta för att förhindra och begränsa försäljningen
              av förfalskade läkemedel i Sverige.
            </seg>
            <seg n="555a4b6e">
              Handeln med förfalskade läkemedel är ett ökande internationellt
              folkhälsoproblem. Situationen är allvarlig i många utvecklingsländer
              där människor varje år riskerar onödigt lidande på grund av att
              de får läkemedel som innehåller fel mängd, för lite eller ingen
              aktiv substans. I vissa fall kan preparaten även innehålla giftiga
              substanser och olika föroreningar som ofelbart leder till men
              för de drabbade. Sverige har hittills varit förskonat från omfattande
              förfalskningar. I och med att Internethandel med läkemedel ökar
              blir dock riskerna för att människor skadas av förfalskade läkemedel
              större även här i landet.
            </seg>
            <seg n="01eb82b9">
              Läkemedelsverket, som bland annat ansvarar för att granska och
              godkänna alla läkemedel för försäljning, har konstaterat att myndigheterna
              tidigare upptäckte förfalskade läkemedel främst inom den svarta
              handeln med läkemedel, till exempel på olagliga Internetapotek.
              På senare tid har läkemedelsmyndigheterna i Europa och USA upptäckt
              fall av förfalskade läkemedel även inom den lagliga apoteksverksamheten.
              I Sverige har vi hittills, vad vi vet, emellertid varit förskonade
              från förfalskade läkemedel i den legala distributionskedjan.
            </seg>
            <seg n="10b27d16">
              Regeringen har givit Läkemedelsverket i uppdrag att genomföra
              den nu pågående informationskampanjen som är riktad till allmänheten
              och handlar om olaga försäljning av läkemedel. Kampanjen, som
              finns på Internetsidan www.crimemedicine.com, har fått stort genomslag
              i radio, tv, dagspress, facktidningar och hos allmänheten. Under
              de första fyra kampanjdagarna hade så många som 200 000 personer
              besökt Internetsidan, och efter två och en halv vecka hade den
              haft 350 000 besökare. Målet med kampanjen var att uppmärksamma
              problemet med illegal läkemedelsförsäljning på nätet, och det
              målet upplever Läkemedelsverket att det har uppnått.
            </seg>
            <seg n="eef1efe6">
              Läkemedelsverket har vidare fått i uppdrag av regeringen att
              lämna förslag till åtgärder på vilket sätt det globala problemet
              med produktion av illegala produkter kan angripas. Redovisningen
              av uppdraget ska lämnas till Socialdepartementet senast den 31
              december i år.
            </seg>
            <seg n="8d15423c">
              Europeiska kommissionen avser under hösten och vintern 2008/09
              att som en del av det så kallade läkemedelspaketet presentera
              nya regler kring förfalskade läkemedel. Reglerna är avsedda att
              ändra nuvarande läkemedelsdirektiv. Förslaget förväntas stärka
              den regulatoriska delen kring förfalskade läkemedel men kommer
              inte att ta några straffrättsliga hänsyn. Bakgrunden till förslaget
              är att Europa i ökad utsträckning utsätts för förfalskade läkemedel
              och att det ansetts nödvändigt att få bukt med problemet innan
              katastrofen är ett faktum. Förslaget, som ännu inte har publicerats,
              förväntas innehålla stärkta krav för distributionen av läkemedel,
              stärkta importkrav för läkemedelssubstanser från tredje land samt
              en förstärkt möjlighet till inspektioner av tillverkare och grossister
              av läkemedel och aktiva substanser.
            </seg>
            <seg n="0e6a64c1">
              Sverige deltar även aktivt i arbetet inom Europarådet med att
              förbereda en konvention om förfalskning av medicinska produkter.
              Konventionen förväntas innehålla krav på nationella bestämmelser
              som gör det straffbart att hantera förfalskade medicinska produkter,
              liksom regler om vad som får beaktas som försvårande omständigheter
              för brott enligt konventionen. Konventionen förväntas bli föremål
              för förhandlingar mellan Europarådets medlemsstater under 2009.
            </seg>
            <seg n="6935454b">
              Även WHO har konstaterat att förfalskade läkemedel innebär en
              risk mot folkhälsan och att problemet vuxit de senaste åren. WHO
              initierade 2006 ett samarbete mellan berörda organisationer, myndigheter
              och läkemedelsföretag, det så kallade Impact, International Medical
              Products Anti-Counterfeiting Taskforce. Syftet med samarbetet
              är att komma fram till globala lösningar på problemet och öka
              medvetenheten om faran med förfalskade läkemedel. Impact är indelat
              i fem arbetsgrupper, varav en är inriktad på rättsliga och regulatoriska
              frågor och en annan är inriktad på teknik.
            </seg>
            <seg n="97704e9b">
              Slutligen bör det också nämnas att den som säljer förfalskade
              läkemedel kan göra sig skyldig till ett intrång i en immateriell
              rättighet, till exempel ett varumärke eller ett patent. Detta
              är straffbart, och dessutom har rättighetshavaren möjlighet att
              vidta olika civilrättsliga åtgärder för att hindra att intrånget
              fortsätter. Även de immaterialrättsliga reglerna kan därför bidra
              till att motverka förekomsten av förfalskade läkemedel.
            </seg>
            <seg n="705ce390">
              Regeringen har uppmärksammat problemet med förfalskade läkemedel
              och ser mycket allvarligt på utvecklingen. Som framgår ovan pågår
              arbeten både nationellt, inom Europa och på global nivå som syftar
              till att förhindra försäljning av förfalskade läkemedel. Med hänsyn
              till att det omfattande arbete som pågår finner jag för närvarande
              inte skäl att föreslå något nytt uppdrag eller arbete. Jag kan
              dock försäkra att jag noga kommer att följa det fortsatta arbetet
              på området.
            </seg>
          </u>
          <note type="speaker" n="678845ec">
            Anf. 2 YLVA JOHANSSON (s):
          </note>
          <u who="ylva_johansson_611fd6" xml:id="i-e525489252cbe01f-0" n="43d7254d">
            <seg n="cb1d5d0c">
              Fru talman! Tack för svaret, socialministern. Precis som socialministern
              säger har problemet med förfalskade läkemedel en oerhört stor
              omfattning globalt. Världshälsoorganisationen har räknat med att
              handeln med förfalskade läkemedel har ökat med 90 procent de senaste
              tre åren. Det är en enorm ökningstakt. Man räknar med att det
              kommer att fortsätta att öka. Världshälsoorganisationen bedömer
              också att hälften av de läkemedel som säljs över Internet är förfalskade.
              Det är enorma siffror om det som WHO uppger stämmer. Det betyder
              att problemet är oerhört stort i sin omfattning globalt.
            </seg>
            <seg n="f18c96fe">
              Det handlar om sjuka människor som inte får den viktiga medicin
              de behöver, eftersom ett förfalskat läkemedel kan innehålla ingen
              substans alls eller en verkningslös substans. Men det kan också
              handla om friska eller sjuka människor som får i sig ett farligt
              ämne, en alldeles för hög dos av ett ämne eller ett ämne som är
              olämpligt att kombinera med ett annat läkemedel. Omfattningen
              av detta och hur stora skador det åsamkar människor vet vi inte.
            </seg>
            <seg n="0b31f605">
              Det är viktigt att man kan agera för att stävja utvecklingen.
              De initiativ som socialministern redovisar är bra, men jag tror
              inte att de räcker. Det mesta tyder på att det är skrupulösa internationella
              kriminella nätverk som ligger bakom hanteringen. Det är inga småskuttar
              i källaren, utan det är stora och finansiellt starka aktörer.
            </seg>
            <seg n="a07e5c4d">
              Vi kan se på hur vi bestraffar den här typen av kriminalitet
              med förfalskade läkemedel i Sverige och jämföra det med andra
              straffsatser. Man kan göra bedömningen att det inte är förenat
              med särskilt allvarlig risk att ägna sig åt handel med förfalskade
              läkemedel.
            </seg>
            <seg n="572e67e9">
              Om man till exempel begår ett grovt dopningsbrott är straffsatsen
              mellan sex månaders och sex års fängelse medan den för ett grovt
              brott mot läkemedelslagen är mellan böter och max ett års fängelse.
            </seg>
            <seg n="5360a299">
              Jag skulle vilja fråga socialministern hur han bedömer straffskalan
              när det handlar om brott mot läkemedelslagen, alltså handel med
              förfalskade läkemedel, i förhållande till handel med dopningspreparat.
              Jag tycker att det finns stora likheter i detta. Det finns mycket
              som tyder på att det är samma aktörer som väljer att handskas
              antingen med olagliga dopningspreparat eller med falska läkemedel.
              Det är klart att också straffsatser påverkar hur man i ett sådant
              internationellt nätverk väljer att investera sina resurser.
            </seg>
          </u>
          <note type="speaker" n="ca3c75b3">
            Anf. 3 FINN BENGTSSON (m):
          </note>
          <u who="unknown" xml:id="i-f7ab3a71c0216c75-0" n="2f70829a">
            <seg n="89c0720b">
              Fru talman! Det här är en viktig interpellation i en fråga där
              socialministern nu har avgivit ett väldigt bra svar som handlar
              om många aktiviteter som regeringen aktivt har vidtagit för att
              söka råda bot på eller åtminstone minska ett växande problem.
            </seg>
            <seg n="2ea8530f">
              Jag roade mig lite grann med att titta på hur Ylva Johansson
              under sin tid som socialminister hanterade exakt samma ärende.
              Det var sommaren före valet när Kenneth Johansson, nuvarande ordförande
              i socialutskottet, riktade i princip samma fråga till Ylva Johansson,
              då i egenskap av statsråd.
            </seg>
            <seg n="37bf864a">
              Då sade det dåvarande statsrådet ungefär samma saker som socialministern
              nu svarar, men man ser att det finns ett tillägg från den nuvarande
              alliansregeringen. Det är en konsekvens av en aktion framåt, men
              också en konsekvens av att alliansregeringen har vidtagit mått
              och steg som är ännu mer offensiva för att möta problemet. Det
              handlar inte minst om det aktiva uppdraget till Läkemedelsverket
              som jag tror är väldigt viktigt för att komma åt och stävja problemet.
            </seg>
            <seg n="c5a08ff2">
              En fråga som i dag förtjänar att ses i reflexionens spegel är
              att Ylva Johansson i statsrådsställning då slog sig till ro med
              att vi hade ett apoteksmonopol i det här landet. Det skulle på
              något sätt vara en garant. Uttryckligen står det i protokollet
              att det begränsar problemet med förfalskade läkemedel. Jag tror
              inte att man kan vara säker på det över huvud taget. Egentligen
              är grundproblemet ett annat. Det är därför jag är så glad att
              socialministern har inlett ett uppdrag till Läkemedelsverket för
              att titta på problemets storlek. Vi vet faktiskt inte i vilken
              mån den legala spridningen av läkemedel kan vara behäftad med
              inslag av illegala och förfalskade läkemedel. Det beror på att
              det finns grossister i ledet som vare sig man har ett apoteksmonopol
              eller inte har möjlighet att fungera som leverantörer.
            </seg>
            <seg n="0d2e103c">
              Det sätter fokus på frågan på två sätt. Vi håller nog alla med
              om att Internetutvecklingen är den viktigaste enskilda faktorn
              för att problematisera detta. Det är också därför Läkemedelsverket
              har inlett en aktiv kampanj för att förklara för medborgarna hur
              farligt det är att köpa läkemedel direkt genom Internet. Man ska
              i stället vända sig till seriösa utleverantörer av läkemedel och
              naturligtvis också till seriösa förskrivare.
            </seg>
            <seg n="f6b9b7ce">
              Den andra frågan handlar om i vilken mån man kan beivra att det
              flödar in läkemedel i större partier till landet som sedan kan
              spridas inom landets gränser. Om ett parti förfalskade läkemedel
              kommer innanför Schengenområdet kan det i princip spridas fritt.
              Där har tull och polis en viktig uppgift. Jag har tillsammans
              med en kollega här i riksdagen motionerat om att även justitieministern
              bör blandas in i problemet och se på hur tull och polis kan få
              bättre möjligheter att titta på detta. De kanske också kan uppmärksamma
              vilken typ av inleveranser som sker över gränserna vid sidan av
              Internethandeln som går direkt till en kund.
            </seg>
            <seg n="4cdcd8a5">
              Därtill är det viktigt att förstå när det gäller att få tag i
              de kriminella element som bedriver den här typen av farlig verksamhet
              att detta berör folkhälsan i ytterligare dimensioner än det som
              nämndes här, inte bara dimensionerna i landet utan även utom landet.
              Den enskilt största risken bedömer jag är att man använder förfalskade
              läkemedel som infektionsbekämpare, det vill säga antibiotika som
              inte är verksam. Det kan odla fram resistens, och det gör det
              inte bara i u-länder utan nu även i i-länder. Vi hörde i dag på
              nyheterna hur man tycker att antibiotikaanvändningen bör minska
              just för att råda bot på det problemet. Man kan säga att man parallellt
              måste ta tag i problemet med antibiotikaresistens, inte minst
              med tanke på problematiken med förfalskade läkemedel.
            </seg>
            <seg n="6990ccc2">
              Jag tror kort sagt, fru talman, att Läkemedelsverket här har
              en viktig uppgift i att återrapportera till regeringen.
            </seg>
          </u>
          <note type="speaker" n="c72a4f24">
            Anf. 4 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-d2ca6802eaefa538-1" n="060adf61">
            <seg n="2bf0643e">
              Fru talman! Det är bara att instämma i det som har sagts om bekymret
              inför situationen. Även om vi själva såvitt vi kan bedöma hittills
              har varit förskonade från riktigt allvarliga händelser känns det
              som om vi har en moralisk skyldighet att bidra till att på olika
              sätt försöka kväva problemet i de sammanhang det går att göra
              det genom ett internationellt samarbete.
            </seg>
            <seg n="a4f382c3">
              Därutöver finns det självfallet ett egenintresse. Även om vi
              är hyggligt förskonade hittills bör vi medverka i internationella
              sammanhang. Om man misslyckas internationellt kommer det ju att
              få konsekvenser för varje enskilt land. Riskerna ökar om detta
              är en handel som får ett ännu starkare grepp än vad den redan
              i dag har.
            </seg>
            <seg n="63bc20f1">
              Det här är som sagt redan ett stort och svårt internationellt
              problem. Därför behöver Sverige vara aktivt på den globala nivån,
              bland annat genom WHO. Jag vill bara justera en siffra som Ylva
              Johansson nämnde. Jag uppfattade det som att Ylva Johansson sade
              att det hela har ökat med 90 procent sedan 2005. Den rätta siffran
              lär vara att WHO räknar med att en 90-procentig ökning ska ha
              skett till 2010 om inte något dramatiskt inträffar. Jag vill bara
              få det sagt för protokollets skull.
            </seg>
            <seg n="0ead5fa9">
              Ylva Johansson ställer frågan om påföljderna och om det kan finnas
              skäl att se över dem. Jag tycker verkligen inte att man ska utesluta
              det. Om det är så att skärpta påföljder, alltså strängare straff,
              skulle visa sig vara en framkomlig väg i det fortsatta arbetet
              ska vi naturligtvis också pröva den möjligheten. Det kan ha ett
              slags signalverkan. Men det troliga är tyvärr ändå att skärpta
              straff i Sverige får en ganska liten verkan med tanke på den internationella
              handeln, som vi knappast kommer i närkamp med. Där handlar det
              om de stora busarna på området. Men jag tycker som sagt inte att
              man ska utesluta straffskärpningar där också för att kunna medverka
              till att pröva alla till buds stående medel för att förhindra
              detta.
            </seg>
            <seg n="63af1049">
              I varje enskilt fall där man använder felaktiga och falska läkemedel
              och det drabbar någon person finns det en enorm risk. Läkemedel
              är inte vilken vara som helst, utan det är sådant som har potential
              att orsaka väldigt stor skada för enskilda människor. Det kan
              drabba många människor.
            </seg>
            <seg n="458eddc7">
              Jag tror fortsatt mycket på arbetet med informationsspridning.
              Fortfarande är många människor lyckligt okunniga om problemet.
              Jag tycker att det är spännande med den effekt som upplysningskampanjen
              har haft. Den handlar ju om att upplysa om riskerna med förfalskade
              mediciner och riskerna med att handla medicin på nätet. Vi har
              fått positiva reaktioner på detta. Men det här är en av många
              åtgärder där EU-samarbetet är av stor betydelse för att kunna
              klämma åt verksamheten, fru talman.
            </seg>
          </u>
          <note type="speaker" n="3b428149">
            Anf. 5 YLVA JOHANSSON (s):
          </note>
          <u who="ylva_johansson_611fd6" xml:id="i-e525489252cbe01f-1" n="43d7254d">
            <seg n="3dc66b95">
              Fru talman! Jag välkomnar att socialministern är öppen för att
              pröva och titta över straffskalorna. Jag delar uppfattningen att
              man inte ska övervärdera den enskilda åtgärden, men detta är också
              en fråga som bör prövas, inte minst i jämförelse med dopningsbrott.
            </seg>
            <seg n="6d213e08">
              Jag tycker också att Läkemedelsverkets informationskampanj är
              bra. Den har väckt berättigad uppmärksamhet. Jag tycker att det
              är ett bra initiativ, och jag hoppas att det kommer att påverka
              människors beteende. Jag är övertygad om att det är många svenskar
              som lever i tron att försäljningen av läkemedel över Internet
              har precis samma säkerhet eller motsvarande säkerhet som när man
              handlar på Apoteket. De tror att möjligheterna att få ersättning
              och rättelse om man skulle bli skadad finns. Men så är det ju
              inte. Man är helt rättslös om man drabbas av allvarliga sjukdomar
              eller biverkningar när man har handlat läkemedel över Internet.
              Kampanjen är därför mycket bra.
            </seg>
            <seg n="1b9442e2">
              Fru talman! Den avreglering och privatisering av Apoteket som
              regeringen planerar och snart ska genomföra leder förhoppningsvis
              inte till att förfalskade läkemedel börjar säljas i det nya privata
              apotekssystemet i Sverige. Men jag menar ändå att riskerna och
              kraven på kontroll ökar. Vad vi vet säljs i dag inga förfalskade
              läkemedel via Apoteket. Vi kan naturligtvis inte veta det hundraprocentigt,
              men så här långt verkar det bra. Däremot vet vi från grannländer,
              som också har en reglerad apoteksmarknad och kontroll, att man
              har funnit fall. I Storbritannien och Holland har man funnit förfalskade
              läkemedel i de legala distributionskedjorna.
            </seg>
            <seg n="5499b9e0">
              Därför vill jag fråga socialministern vilka åtgärder regeringen
              tänker vidta för att så gott det går säkerställa att vi också
              framtiden ska slippa få förfalskade läkemedel i den legala distributionskedjan
              i det nya apotekssystem som ska ersätta det apotekssystem som
              hittills har hållit rent från förfalskade läkemedel i svenska
              apotek.
            </seg>
          </u>
          <note type="speaker" n="5510ce29">
            Anf. 6 FINN BENGTSSON (m):
          </note>
          <u who="unknown" xml:id="i-f7ab3a71c0216c75-1" n="2f70829a">
            <seg n="c878b21f">
              Fru talman! Den fråga om kontroll som Ylva Johansson tar upp
              är väldigt viktig. Då kan man fundera på hur man bäst ska bemöta
              det problemet. Man räknar med att 110 procent av den globala läkemedelsmarknaden
              består av förfalskade produkter. Så stort är det. Europa är en
              enhet. När man kommer innanför Schengen kan läkemedel distribueras
              fritt inom Europa. Hur ska vi hitta dessa?
            </seg>
            <seg n="63aa4794">
              Antingen gör man som Ylva Johansson säger och slår sig till ro
              med att det monopol som vi delar med Kuba och Nordkorea är den
              bästa garanten och väljer att inte se problemet, vilja ta i det
              eller utreda det, eller också ställer man sig frågan: Är inte
              att krama monopolet den allvarligaste saken när det gäller att
              inte våga ta i ett problem som är globalt och där EU kanske är
              en av de viktigaste spelarna, som nämns i socialministerns svar.
              Tidigare har Ylva Johansson i egenskap av socialminister hänvisat
              till att Europa är en viktig aktör.
            </seg>
            <seg n="34b62400">
              Då får vi titta på de andra europeiska länderna och deras system
              för distribution av läkemedel. Jag upplever det som tryggt och
              säkert inom ramen för godkännande, det vill säga Emea som är den
              gemensamma myndigheten i Europa för godkännande av läkemedel,
              och svenska inspel i EU-sammanhang.
            </seg>
            <seg n="28719fff">
              Fru talman! Jag tror att det är väldigt farligt att säga att
              läkemedelssäkerheten löses bäst genom att ha en monopolsituation
              för distributionen och därmed inte ta i problemet.
            </seg>
            <seg n="58542ccc">
              Jag skulle gärna vilja ge den nuvarande och den förra socialministern
              en liten tanke kring hur man ska hitta de här läkemedlen. Det
              krävs att man kan analysera substanser bättre i olika produkter
              som ser ut som läkemedel. Vi har en unik möjlighet i att det finns
              fullt med läkemedelsanalytiska laboratorier runt om i sjukvården
              i dag som skulle kunna bistå tullen med att titta på och konstatera
              hur stort problemet är i Sverige. Detta är någonting som jag hoppas
              att Läkemedelsverket kommer att återrapportera den 31 december
              till socialministern. Därifrån tror jag att vi kan göra en konstruktiv
              uppföljning av problemets storlek i Sverige.
            </seg>
          </u>
          <note type="speaker" n="3031c50c">
            Anf. 7 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-d2ca6802eaefa538-2" n="060adf61">
            <seg n="dbbd99cb">
              Fru talman! Jag är väldigt glad för den här interpellationen
              och de frågor som Ylva Johansson har väckt och de kloka inlägg
              som Finn Bengtsson har gjort i den här diskussionen.
            </seg>
            <seg n="9da040e9">
              Det här är en fråga som vi inte ensamma kan lösa i Sverige. Vi
              behöver göra det i ett internationellt sammanhang, men vi har
              också en egen läxa att göra på hemmaplan. Till det hör det som
              Ylva Johansson tar upp i sitt tidigare inlägg om den omreglering
              av marknaden det handlar inte om en avreglering utan en omreglering
              av apoteksmarknaden som är förestående. Riskerna i det avseende
              som vi nu har resonerat om ska självfallet inte negligeras, precis
              som de inte skulle negligeras om vi hade haft den nuvarande tingens
              ordning för all framtid.
            </seg>
            <seg n="08093cfa">
              Vi kommer att behöva ha en effektiv kontroll för att säkerställa
              att inte den här typen av förfalskade läkemedel smyger sig in
              på olika sätt i de distributionskanaler som finns eller kommer
              att finnas i framtiden. Jag är i dag inte beredd att berätta exakt
              vilka åtgärder vi kommer att vidta för att det här ska gå, men
              vi kommer att inom kort presentera våra förslag i den delen. Vi
              har ingen annan ambition än att säkerställa att vi kan ha samma
              goda kontroll som hittills när det gäller att säkerställa att
              de läkemedel som du och jag som patienter tar emot är korrekta.
              Då ska man i och för sig veta att inget system är hundraprocentigt
              vattentätt, men det handlar om att använda alla de mekanismer
              som finns till förfogande för att så långt det är görligt säkerställa
              att det inte smyger sig in produkter som är farliga för oss som
              patienter.
            </seg>
          </u>
          <note type="speaker" n="ed8ef6ff">
            Anf. 8 YLVA JOHANSSON (s):
          </note>
          <u who="ylva_johansson_611fd6" xml:id="i-e525489252cbe01f-2" n="43d7254d">
            <seg n="b0da0b32">
              Fru talman! Jag tycker att det är mycket bra att samarbeta på
              EU-nivå. Det är helt nödvändigt, och det gäller också att göra
              det internationellt. Det är bra att EU-kommissionen tar initiativ.
              Det är också viktigt att vara medveten om att en del av de förslag
              som diskuteras kan medföra andra problem, till exempel kan det
              försvåra möjligheten till parallellimport och på det viset öka
              kostnaderna för läkemedel. Det är svåra avvägningar att göra när
              det gäller vilka åtgärder som är mest lämpliga att ta till, men
              det är självklart att vi måste samarbeta mycket på EU-nivå.
            </seg>
            <seg n="e4281377">
              Jag har ingen anledning att ifrågasätta Göran Hägglund när han
              säger att han har ambitionen att ha ett säkert system för läkemedelshantering
              utan förfalskade läkemedel också med den avreglering och privatisering
              som jag menar att man arbetar för när det gäller Apoteket. Men
              frågan är hur det ska gå till. Jag noterar nu att socialministern
              inte är beredd att svara på den frågan. Apoteksutredningen tog
              inte upp den här frågan särskilt och har inte belyst vilka särskilda
              förändrade förhållningssätt som kan behövas på en förändrad marknad
              med en förändrad reglering.
            </seg>
            <seg n="27e5a28d">
              Detta ligger också nära frågan om prissättningen och därmed distributionsvägarna
              och hur pass genomskinliga de vägarna kommer att vara på en ny
              apoteksmarknad. Det är det område där utredningen fick allra mest
              kritik. Jag har förstått att regeringen arbetar för att finna
              en annan lösning.
            </seg>
            <seg n="e7029446">
              Jag hoppas verkligen att regeringen tar frågan på så stort allvar
              som Göran Hägglund säger. När nya förslag om Apoteket kommer till
              riksdagen hoppas jag att de åtföljs av rejäla förslag när det
              gäller hur säkerheten för att förhindra att vi får in förfalskade
              läkemedel i det legala läkemedelsdistributionssystemet i Sverige.
              Jag hoppas att sådana förslag kommer att finnas med i den propositionen.
            </seg>
          </u>
          <note type="speaker" n="9260def6">
            Anf. 9 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-d2ca6802eaefa538-3" n="060adf61">
            <seg n="82f401b1">
              Fru talman! I den omreglering av apoteksmarknaden som är förestående
              finns det väldigt många hänsyn som ska tas för att vi ska kunna
              möta de mål som vi har satt upp med reformen. Ett mål är förstås
              att säkerställa att vi kan ha tillgång till säkra läkemedel över
              hela landet. Det handlar om att öka tillgängligheten och säkerställa
              en prispress på läkemedelssidan samtidigt som vi klarar av att
              få en snabb tillgång till nya framsteg som sker på läkemedelsområdet,
              allt till patientens fromma.
            </seg>
            <seg n="3a468b45">
              I det ligger också att vi kan säkerställa en god kontroll så
              att det inte kommer in skumma läkemedel på den svenska marknaden.
              I det sammanhanget behövs, som jag sade tidigare, nationella åtgärder,
              initiativ på EU-nivå och initiativ på Världshälsoorganisationsnivå,
              det vill säga inom ramen för FN-systemet, för att fortsatt kunna
              bedriva ett effektivt arbete mot ett allt större problem över
              hela världen.
            </seg>
          </u>
          <note n="0cb5b519">
            Överläggningen var härmed avslutad.
          </note>
          <note n="ee3d5fba">
            4 § Svar på interpellation 2008/09:79 om bristen på vårdplatser
            i sjukvården
          </note>
          <note type="speaker" n="a813d465">
            Anf. 10 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-d2ca6802eaefa538-4" n="060adf61">
            <seg n="989fe826">
              Fru talman! Ylva Johansson har frågat mig vilka åtgärder jag
              avser att vidta för att säkerställa att det finns tillräckligt
              med vårdplatser för patienterna så att det inte negativt påverkar
              patientsäkerheten.
            </seg>
            <seg n="9c997b8d">
              Socialstyrelsen skriver i sin tillsynsrapport att hälso- och
              sjukvårdspersonalen uppfattar utvecklingen med ständiga överbeläggningar
              och utlokalisering av patienter som riskfylld. Samtidigt har dessa
              förhållanden accepterats som ett normaltillstånd inom hälso- och
              sjukvården. Rapporten visar också att personalen många gånger
              är osäkra på vad en avvikelse inom hälso- och sjukvården är och
              hur de ska använda systemen för avvikelserapportering.
            </seg>
            <seg n="d17160e0">
              Detta är naturligtvis inte godtagbart. Överbeläggningar och förflyttningar
              av patienter innebär bland annat risk för ökad smittspridning,
              risk för förväxlingar av läkemedel och att patienter vårdas av
              personal som inte besitter rätt kompetens. I rapporten påtalar
              Socialstyrelsen att det bör föranleda huvudmännen att se över
              hela systemet med att utlokalisera patienter. De bör också se
              till att avvikelsesystemen fungerar så att risker i verksamheten
              kan uppmärksammas och dokumenteras.
            </seg>
            <seg n="59222e66">
              Det finns redan i dag bestämmelser i hälso- och sjukvårdslagen
              som ställer krav på att det ska finnas den personal, de lokaler
              och den utrustning som behövs för att god vård ska kunna ges.
              Vidare ställs krav på att vården ska tillgodose patientens behov
              av säkerhet. Socialstyrelsen utfärdar också föreskrifter som ytterligare
              tydliggör huvudmännens ansvar för det förebyggande arbetet.
            </seg>
            <seg n="74e705db">
              För bara några månader sedan tog vi del av Socialstyrelsens vårdskademätning
              som visade att 8,6 procent av patienterna inom somatisk slutenvård
              hade fått vårdskador. Vilket lidande dessa skador har medfört
              för den enskilde patienten kan vi bara ana. Vårdskadorna innebär
              dessutom höga kostnader för huvudmännen, bland annat i form av
              hundratusentals extra vårddygn.
            </seg>
            <seg n="6dfcab45">
              Min uppfattning är att patientsäkerhet är oerhört viktigt för
              att medborgare och patienter ska känna sig trygga och ha förtroende
              för svensk hälso- och sjukvård. Därför har jag bett Patientsäkerhetsutredningen
              att ur ett patientsäkerhetsperspektiv se över gällande lagstiftning.
            </seg>
            <seg n="5be3d3ad">
              I december i år överlämnar Patientsäkerhetsutredningen sina förslag
              till regeringen. Min förhoppning är att förslagen ska kunna leda
              till en bättre lagstiftning med ett tydligt patientsäkerhetsfokus.
              Mot denna bakgrund har jag inte för avsikt att nu vidta några
              åtgärder utan ser fram emot utredningens förslag.
            </seg>
          </u>
          <note type="speaker" n="aaab8287">
            Anf. 11 YLVA JOHANSSON (s):
          </note>
          <u who="ylva_johansson_611fd6" xml:id="i-e525489252cbe01f-3" n="43d7254d">
            <seg n="18abe532">
              Fru talman! Tack, socialministern, för svaret! Jag beklagar att
              socialministern inte vill ta några initiativ med anledning av
              detta.
            </seg>
            <seg n="61661851">
              Det här är dessvärre inget nytt problem. Socialstyrelsen gjorde
              en tillsyn redan 2003, då man undersökte 36 sjukhus och konstaterade
              att det fanns överbeläggningar vid flertalet av dem och att hälften
              av sjukhusen hade utlokaliserade patienter. När en sådan rapport
              kommer förväntar man sig naturligtvis att sjukvårdshuvudmännen
              kommer att vidta åtgärder för att se till att ta itu med problemet,
              eftersom man redan då bedömde att patientsäkerheten var hotad.
            </seg>
            <seg n="eb8b6d86">
              När Socialstyrelsen nu i augusti gjorde en förnyad tillsyn och
              granskade sex större sjukhus i landet vid oanmälda besök konstaterade
              man att problemet kvarstår. Visserligen har sjukvårdshuvudmännen
              vidtagit åtgärder för att skaffa sig bättre rutiner, men man har
              gjort det på ett sådant sätt, enligt Socialstyrelsen, att man
              betraktar det som ett normaltillstånd att ha överbeläggningar
              och utlokaliserade patienter. Man har liksom permanentat det problem
              som påvisades 2003 och har skaffat sig lite bättre rutiner för
              att behandla ett permanent patientsäkerhetsproblem.
            </seg>
            <seg n="ace40eca">
              Detta menar jag är oerhört allvarligt. Det är inte så att problemet
              är större nu, tror jag, än det var 2003. Det allvarliga är i stället
              att effekten av rapporten 2003 inte har blivit något annat än
              att man så att säga har vant sig vid och har skaffat sig goda
              rutiner för att hantera ett permanent problem som är allvarligt
              för patientsäkerheten.
            </seg>
            <seg n="42f2d636">
              Vi vet i dag att framför allt läkare men också annan vårdpersonal
              ägnar orimligt många timmar åt att finna platser åt sina patienter.
              Det här är en total felanvändning av viktig tid som vårdpersonal
              och läkare förstås skulle ägna åt patienterna i stället. Det resulterar
              också ofta i att det blir en för patienten mindre bra lösning
              och en för vårdpersonalen mindre bra lösning i och med att man
              får arbeta på permanent överbelagda vårdavdelningar. Vi känner
              väl till problemet med att man tvingas skriva ut patienter i förtid,
              ofta kanske mycket sköra äldre patienter som inte är redo att
              klara sig enbart med hjälp av kommunal omsorg.
            </seg>
            <seg n="ead12fde">
              Det här problemet orsakar alltså problem i flera led, också för
              personalen, ska jag säga. Läkarförbundets undersökningar visar
              att deras medlemmar pekar på att arbetsbelastningen ökar kraftigt
              på grund av vårdplatsbristen och att man går hem från jobbet med
              en känsla av otillfredsställelse och oro. Det är väldigt energikrävande
              att uppleva att man inte kan ge sina patienter den bästa vården.
            </seg>
            <seg n="a6b746f1">
              Jag menar att det är mycket bra att utreda patientsäkerheten.
              Det är en välbehövlig utredning, och vi ser fram emot resultaten
              som ska presenteras snart. Men just den här frågan, problemet
              med bristen på vårdplatser och att vi nu vet att sjukvårdshuvudmännen
              trots påtagliga brister inte har kunnat åtgärda problemet, är
              ju redan utredd, och här behöver åtgärder vidtas, socialministern.
            </seg>
          </u>
          <note type="speaker" n="dfc7705d">
            Anf. 12 FINN BENGTSSON (m):
          </note>
          <u who="unknown" xml:id="i-f7ab3a71c0216c75-2" n="2f70829a">
            <seg n="7eb6f46d">
              Fru talman! Jag vill återigen börja med att tacka socialministern
              för svaret. Det är uppenbart, eftersom interpellanten just har
              fokuserat på patientsäkerhet, som är så viktigt, och utfallet
              av detta med att fördela vårdplatser, att socialministern också
              avvaktar en av regeringen tillsatt patientsäkerhetsutredning som
              kommer att lämna sitt förslag här i december. Jag har själv följt
              arbetet och inte minst har regeringen följt det väldigt nära,
              och det är klart att det är det som ligger till grund för att
              uttala sig om konsekvenser så småningom. Det är alltså lite förtida
              att kräva alla svar nu.
            </seg>
            <seg n="9364d651">
              Jag tycker att den fråga som interpellanten har rest är oerhört
              viktig. Jag vill ge lite perspektiv åt den. Jag började själv
              min läkarbana i slutet av 70-talet och vann legitimation 1982.
              Efter det märkte jag faktiskt år efter år hur just det som interpellanten
              lyfter fram har blivit alltmer tidskrävande. Då ska man komma
              ihåg att offentliganställda läkare i alla undersökningar som görs
              har mycket mindre patientrelaterad tid än de som utför vården
              efter eget huvud, som vi brukar säga, alltså den mångfald som
              vi gärna från alliansregeringens sida ser ska samarbeta med den
              offentligdrivna vården. Det är klart att de här få procenten,
              relativt sett, som man ägnar åt patienterna, bland annat är ett
              utslag av konsumtionen av tid för att söka vårdplatser.
            </seg>
            <seg n="6d9626d0">
              Då kommer man in på en fråga som jag tycker att socialministern
              lyfter fram i sitt skriftliga svar och som också interpellanten
              faktiskt nämnde. Det här har blivit ett normaltillstånd i svensk
              vård, alltså att man ska ha det som kallas överbeläggning. Då
              får man fundera på vad överbeläggning betyder. Det är alltså en
              överbeläggning i förhållande till en prognos om hur många vårdplatser
              vi ska ha. Men ur ett medicinskt perspektiv skulle jag vilja säga
              om jag tilltror mina kolleger medicinsk kompetens, vilket jag
              verkligen gör att inga av de här överbeläggningarna är någon överbeläggning
              utifrån ett medicinskt synsätt. De är nödvändiga beläggningar,
              för annars riskerar patienter både liv och lem om de skickas hem
              när de borde ha sluten vård.
            </seg>
            <seg n="fe59246e">
              Det här leder till att vi kanske måste fundera lite grann på
              om vårdplatsantalet har blivit för litet och hur detta i så fall
              ska öka. Vi från alliansregeringens sida tror att det är en möjlig
              väg att gå att också öka mångfalden av utförare så att vi kan
              ägna mer kraft och tid åt att rusta upp beläggningssidan inom
              slutenvården, inte minst där den är offentligdriven vilket den
              är till största delen, för att kanske avlasta annan vård som kan
              drivas bättre utanför det offentligas direkta uppdrag, naturligtvis
              med offentlig finansiering. På det sättet är jag absolut säker
              på att man effektiviserar vården, alltså att öppenvården i större
              omfattning kan bedrivas av andra än landstingen själva. Landstingen
              kan då koncentrera sig på den här viktiga uppgiften och också
              ta stöd av myndigheterna, som förhoppningsvis tillsammans med
              Patientsäkerhetsutredningen kommer att anvisa förslag och idéer
              om hur man ska lösa ett problem som jag som sagt var tycker under
              den tid jag beskrev, flera decennier tillbaka, har blivit värre
              för varje år. Här måste också den tidigare regeringen ta ett ansvar
              för att detta har blivit ett normaltillstånd.
            </seg>
            <seg n="ad80d1cb">
              Sammanfattningsvis, fru talman, är jag väldigt glad att interpellationen
              kom upp. Vi har ett vårdplatsproblem i landet, inte minst det
              som har lyfts fram av alliansregeringen, det särskilda problemet
              med krisen inom psykiatrin. Det har varit en dramatisk nedmontering
              av antalet vårdplatser, och jag tror att de initiativ som socialministern
              och regeringen har tagit för att stärka psykiatrin kan bli ett
              inslag för att rädda den viktiga disciplinen just genom att vårdplatstillgången
              blir bättre. Det har också uttalats så tydligt från regeringen.
              Detta kan också följas på andra områden där överbeläggningar i
              dag är ett normaltillstånd, vilket det inte borde vara.
            </seg>
            <seg n="9666878c">
              Vi bör komma fram till en rimlig medicinsk beläggningsgrund baserad
              på patientsäkerhet. Här kommer inte minst, som socialministern
              säger i sitt svar, Patientsäkerhetsutredningen att vara en väldigt
              viktig komponent när det gäller kunskapen om hur vi ska nå dit.
            </seg>
          </u>
          <note type="speaker" n="60314de0">
            Anf. 13 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-d2ca6802eaefa538-5" n="060adf61">
            <seg n="dcb1d16b">
              Fru talman! Jag vill stryka under att Patientsäkerhetsutredningen
              så småningom kommer med sitt förslag, och där tror jag att vi
              kan hitta åtskilliga förslag som kan bidra till patientsäkerhetshöjande
              åtgärder.
            </seg>
            <seg n="d7c24846">
              Den andra fråga som nu diskuteras gäller antalet vårdplatser.
              Om vi tittar på kurvor från några år bakåt i tiden och fram till
              i dag ser vi en dramatisk minskning av antalet vårdplatser. Delvis
              är det en önskad utveckling. Vi har alltså kommit dithän att i
              stället för att ta in folk, genomföra stora operationer, hålla
              folk inne för vård några dagar innan de kvicknar till ordentligt
              och sedan skicka hem dem kan vi i dag med nya metoder genomföra
              till exempel titthålsoperationer som gör att patienten omedelbart
              kan gå hem.
            </seg>
            <seg n="c2b4dbfb">
              Väldigt mycket av det som tidigare var tvunget att skötas i slutenvård
              kan i dag skötas i öppenvård, och övernattningar har blivit ovanligare,
              eller mindre vanliga, än tidigare. Att saker och ting kan göras
              mycket enklare än tidigare är naturligtvis helt fenomenalt och
              betydelsefullt för den enskilde patienten. I regel blir det förstås
              också väldigt mycket billigare.
            </seg>
            <seg n="9a72888b">
              Finns det då för få platser i dag? Ja, kanske är det på det viset.
              Om man skulle komma fram till att det finns för få platser är
              frågan: Vem avgör det bäst, och vem fattar de besluten? Vi har
              den uppdelningen mellan de olika nivåerna att det är landstingen
              som bestämmer detta. De känner rimligen sin verksamhet bäst och
              beslutar själva om det antal platser som de ska ha. Jag tycker
              att man ska tänka efter om man inom ramen för den nuvarande kostymen,
              inom den nuvarande storleken, utnyttjat alla möjligheter innan
              man investerar nytt.
            </seg>
            <seg n="66b8206b">
              Jag kan kort berätta att jag i slutet av förra veckan, i fredags,
              besökte Karolinska universitetssjukhuset i Huddinge. De berättade
              om det arbete som de där genomför och som handlar om att förbättra
              patientflödet från akuten och in i sjukhuset. De beskrev att ett
              av de problem de vill komma åt är att läkare, eller annan vårdpersonal,
              använder oproportionerligt mycket av sin tid till att jaga sängplatser
              för inkommande patienter. Det är naturligtvis inte rimligt att
              vi utbildar folk till att bli duktiga medicinare för att sedan
              fungera som möbel- eller rumsrekvisitörer. Det är en orimlig ordning.
            </seg>
            <seg n="77cb5f55">
              Vid Karolinska i Huddinge håller de på med ett arbete som tidigare
              även genomförts vid Sankt Görans sjukhus. Där möter man i dag
              patienterna på akuten mycket mer effektivt och kan snabbt se vart
              de ska komma. Man har, i just det momentet, i stort sett eliminerat
              jakten på sängplatser och kan i stället använda sin energi på
              annat. Det är naturligtvis oändligt mycket bättre än att börja
              bygga till sjukhus och skaffa nya sängar och sådant. Det är väldigt
              mycket dyrare och sämre för patienterna, självklart.
            </seg>
            <seg n="d120b19e">
              Jag vill peka på ytterligare ett par saker. Till att börja med
              tänkte jag nämna investeringsstödet till kommunerna för nybyggnad
              av särskilt boende. Är det viktigt i detta sammanhang? Ja, det
              är viktigt i detta sammanhang, eftersom vi vill undvika en situation
              där äldre personer behålls alltför länge på sjukhus för att det
              råder brist på boenden som är anpassade till de äldres situation.
              Fler äldreboenden gör alltså att man snabbare frigör sängplatser
              på sjukhusen. Det är en betydelsefull sak. Det finns ytterligare
              några som jag skulle vilja nämna i ett senare inlägg, fru talman.
            </seg>
          </u>
          <note type="speaker" n="7c99fe53">
            Anf. 14 YLVA JOHANSSON (s):
          </note>
          <u who="ylva_johansson_611fd6" xml:id="i-e525489252cbe01f-4" n="43d7254d">
            <seg n="10d5ae76">
              Fru talman! Slutenvårdsplatser är mycket dyra, och de ska självfallet
              inte användas i onödan. Jag tror inte att man gör det heller särskilt
              ofta i dag. Tvärtom ser jag ibland exempel på motsatsen; personer
              som kanske skulle ha behövt några dagar till i slutenvård har
              inte fått det.
            </seg>
            <seg n="e60e4037">
              Sverige har, som socialministern beskriver, mycket få slutenvårdsplatser
              i en internationell jämförelse. Det har i huvudsak varit en bra
              utveckling. Den ska vi inte skämmas för utan i stället vara stolta
              över. Det har betytt att vi kunnat modernisera vår sjukvård. Mycket
              vård kan i dag ges i öppenvård, och en del saker som tidigare
              krävde kirurgiska ingrepp kan vi i dag behandla med läkemedel.
              Det är en positiv utveckling.
            </seg>
            <seg n="b42f75d1">
              Jag tror emellertid inte att det finns särskilt mycket luft i
              systemet. Även om det naturligtvis är bra med utvecklingsprojekt
              där man systematiskt jobbar med förbättringar och det går säkert
              att åstadkomma sådana, inte minst genom att lyssna mycket på personalens
              erfarenheter, förslag och insikter är läget ändå bekymmersamt.
              Att man ute hos sjukvårdshuvudmännen inte kunnat göra någonting
              åt det sedan larmrapporten kom 2003, mer än att permanenta det
              och skaffa bättre rutiner, tycker jag visar på att problemet inte
              är löst. Trots allt har vi nu gått igenom ett antal år med relativt
              god ekonomi för landstingen, och läget för att bedriva utvecklingsarbete
              inom vården har varit ganska bra. Man har också, menar jag, på
              många sätt bedrivit utvecklingsarbete, men det har alltså inte
              löst detta problem.
            </seg>
            <seg n="2e51c915">
              Läget nu, när vi står inför 2009, gör att vi har anledning att
              bli bekymrade. Landstingen, som nu ska besluta om budgeten för
              nästa år, är i en situation där det finns en akut broms i ekonomin.
              Finansministern kom i går med nya prognoser som pekar mot att
              vi redan nästa år får ett underskott i de samlade offentliga finanserna.
              Ett sådant resultat är för landstingssektorn katastrofalt, eftersom
              vi vet att landstingssektorn är den som är mest känslig och snabbast
              går nedåt när konjunkturen nu vänder. Att tro att landstingen,
              när de är tvungna att slå till akutbromsen, skulle sätta i gång
              ett utvecklingsarbete med anledning av problemen med slutenvårdsplatser,
              något som de inte mäktat med de senaste fem åren, är nog att vara
              väl optimistisk.
            </seg>
            <seg n="081704f1">
              Även om jag naturligtvis delar uppfattningen att det är landstingen
              som känner till behoven och ska ta sitt ansvar är det ändå fråga
              om både påtryckningsmedel gentemot landstingen och ekonomiska
              förutsättningar för att kunna åtgärda den här patientsäkerhetsfrågan,
              som jag menar inte i första hand är en fråga om lagstiftning utan
              om resurser för att få fler vårdplatser.
            </seg>
          </u>
          <note type="speaker" n="766cd257">
            Anf. 15 FINN BENGTSSON (m):
          </note>
          <u who="unknown" xml:id="i-f7ab3a71c0216c75-3" n="2f70829a">
            <seg n="fd6b1acc">
              Fru talman! Socialministern gjorde i sitt inlägg en problematisering
              som verkligen var intressant och som jag gärna skulle vilja uppehålla
              mig vid, nämligen om det enbart är negativt att vårdplatserna
              kanske inte ökar och att vi talar om överbeläggningar på det sättet.
              Jag tror att det är en riktig ingång.
            </seg>
            <seg n="b0432482">
              Låt oss ta läkemedel som exempel. Under den utveckling som jag
              själv kan överblicka inom sjukvården har vi alltmer gått från
              till exempel kirurgiska åtgärder till läkemedelsterapi. Det gör
              naturligtvis att vårdplatsbehovet minskar, och man får en mer
              rationell terapi av nytt snitt.
            </seg>
            <seg n="9d001cc4">
              Samtidigt kan vi konstatera att det finns andra anomalier, alltså
              skador eller oegentligheter om vi uttrycker det så, i sjukvårdsstrukturen
              när det gäller läkemedelshanteringen. Vi har nyligen diskuterat
              äldre som felaktigt får läkemedel i så stor omfattning att det
              är en av de största anledningarna till akutinläggning av äldre,
              som därmed konsumerar vårdplatser. Det är givetvis alldeles riktigt
              att det då inte hjälper att ropa på fler vårdplatser. Det gäller
              att i stället få en mer rationell läkemedelsanvändning i landet.
              Jag tror att regeringen har ytterst goda förutsättningar att ta
              proaktiva steg i den riktningen.
            </seg>
            <seg n="284d00c0">
              Jag ska i detta inlägg också göra en etisk reflexion. I interpellationen
              tas frågan om överbeläggning upp. Om vi talar om överbeläggning
              och normaltillstånd är det egentligen förfärande att tänka sig
              vem det är vi anser vara överbelagd. Det ligger i sakens natur
              att det är den som så att säga har prioriterats lägst. Med tanke
              på hälso- och sjukvårdslagen är jag säker på att socialministern
              och jag är överens om att detta med prioriteringar delvis har
              vantolkats i en del landsting. Inte minst har jag egna erfarenheter
              från ett socialdemokratiskt styrt landsting där man på gruppnivå
              prioriterat på ett sådant sätt att man helt enkelt lyft bort patienter
              från vård. Det är klart att dessa patienter ses som legitima överbeläggningar
              i stället för att tänka på deras medicinska behov som de facto
              finns.
            </seg>
            <seg n="29adb62d">
              Jag tror alltså att även den etiska debatten om behov och prioriteringar
              inom vården, som inte minst Kristdemokraterna med stöd av de andra
              allianspartierna kommer att kunna föra under den här mandatperioden,
              innebär en spännande diskussion och kommer att leda oss längre
              när det gäller hur vi ska förhålla oss till ordet överbeläggning.
            </seg>
          </u>
          <note type="speaker" n="209f73ab">
            Anf. 16 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-d2ca6802eaefa538-6" n="060adf61">
            <seg n="68b46fc1">
              Fru talman! Det var en intressant reflexion om den etiska aspekten
              av detta som Finn Bengtsson gjorde i senare delen av sitt inlägg.
            </seg>
            <seg n="d150f385">
              Jag tänkte gå tillbaka till det som jag var inne på tidigare,
              nämligen att det kan vara så att vi har för få vårdplatser. Arbetsfördelningen
              är emellertid sådan att jag som socialminister inte avgör det,
              utan det måste avgöras i varje enskilt landsting. Där måste man
              fråga sig: Hur många vårdplatser har vi behov av? Hur många vårdplatser
              har vi? Utifrån det får man sedan fundera på om det behöver vidtas
              några ytterligare mått och steg. Innan man kommer fram till det
              bör man ha tänkt igenom eller prövat möjligheterna att organisera
              sig på ett sådant sätt att man onödiggör tomma platser, som då
              och då finns och som jagas upp genom att personer som är medicinskt
              utbildade tvingas använda sin tid till att hitta rum och sängar.
            </seg>
            <seg n="1100497f">
              Jag talade tidigare om investeringsstöd till kommunerna för nybyggnad
              av särskilda boenden. Det har också tillkommit föreskrifter när
              det gäller samverkan mellan kommuner och landsting, som ska underlätta
              utslussningen av patienter från sjukvården till äldreomsorgen
              i dess olika tappningar.
            </seg>
            <seg n="5c5eb793">
              Det finns projekt som handlar om forskning omkring vårdens och
              omsorgens praktik. Det gäller det så kallade Vinnvårdprojektet,
              som också är någonting att peka på i detta sammanhang. Hur kan
              vi genom forskningen höja kvaliteten på vård och omsorg och på
              det sättet utveckla välfärdssystemet?
            </seg>
            <seg n="3ff37f96">
              Jag ville peka på kömiljarden som finns i budgeten nu och ger
              mer pengar till landsting som presterar mer när det gäller att
              korta köer och öka tillgängligheten inom vården, vilket också
              är ett sätt att frigöra platser. Jag ser också exempel runt om
              i landet på att man genom organisatoriska förändringar kan se
              till att patienten är i centrum.
            </seg>
            <seg n="70bbac8a">
              Det kan vara så att man när man har prövat alla andra möjligheter
              hamnar i situationen att man måste ha fler vårdplatser. Då är
              det upp till varje landsting att besluta om det. Regeringen har
              i den budget som nyligen levererades och ännu inte har hunnit
              träda i kraft gett kraftfullt med ytterligare resurser till kommuner
              och landsting.
            </seg>
            <seg n="1ffade9b">
              Ylva Johansson pekar på det som har inträffat i form av ett dramatiskt
              fall i världsekonomin, som självklart också påverkar landstingens
              ekonomi och ekonomin på alla olika nivåer. Vi behöver naturligtvis
              gemensamt se vad som behöver göras framöver för att kunna möta
              alla de behov som finns. Jag sätter givetvis hälso- och sjukvården
              som ett för mig och för regeringen prioriterat område. Men även
              om man bestämde sig för att bygga nya platser står de inte, hur
              gärna vi än skulle vilja, till förfogande i brådrasket, utan då
              handlar det om att planera för framtiden, men också organisera
              sig på ett sådant sätt att man inom ramen för de nuvarande lokalerna
              och sängplatserna ordnar det på bästa möjliga sätt.
            </seg>
            <seg n="efde19e2">
              Återigen vill jag peka på Patientsäkerhetsutredningen, som kommer
              med sitt betänkande inom kort. Vi kan säkert se fram emot en rad
              goda förslag.
            </seg>
          </u>
          <note type="speaker" n="2ca90ce6">
            Anf. 17 YLVA JOHANSSON (s):
          </note>
          <u who="ylva_johansson_611fd6" xml:id="i-e525489252cbe01f-5" n="43d7254d">
            <seg n="e9387ea7">
              Fru talman! Visst är det bra med stimulansbidrag för att bygga
              fler särskilda boenden. De inrättades under vår tid, och den nya
              regeringen har fortsatt med det. Det är mycket bra. Men det räcker
              inte. Det har försvunnit 3 500 särskilda platser det senaste året
              i särskilda boenden. Även om stimulansbidrag är bra är den faktiska
              utvecklingen också där sådan att det har blivit färre platser.
            </seg>
            <seg n="eed84839">
              Fru talman! Jag beklagar att socialministern inte vill ta några
              initiativ med anledning av Socialstyrelsens larmrapport om hur
              vårdplatsbristen, som hotar patientsäkerheten, har permanentats
              ute på våra sjukhus.
            </seg>
            <seg n="9eda141a">
              Nu säger socialministern med anledning av det bekymmersamma ekonomiska
              läget och den allvarliga kris som gäller för jobben i Sverige
              att vi behöver se gemensamt vad som behöver göras. Det är en välkommen
              attitydförändring från regeringen. Hittills har vi enbart hört
              från regeringens sida att vad som behöver göras allaredan är gjort.
              Under tiden drar man i nödbromsen ute i kommuner och landsting
              och ute på företagen, en nödbroms som riskerar att ännu mer förvärra
              den jobbkris vi nu har.
            </seg>
            <seg n="b2bbad7d">
              Vi socialdemokrater har med anledning av det mycket allvarliga
              läget på arbetsmarknaden lagt fram en motion med förslag om både
              åtgärder för fler jobb och riktade förstärkningar direkt till
              landstingen och kommunerna, som nu går en mycket bekymmersam utveckling
              till mötes. Det Göran Hägglunds regering har presterat för 2009
              är 1 miljon till landstingen. Det är det som är de nya pengarna
              för nästa år. Det är inte mycket att komma med i det läge när
              alla andra resurser försvinner från landstingens ekonomi.
            </seg>
          </u>
          <note type="speaker" n="0857b608">
            Anf. 18 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-d2ca6802eaefa538-7" n="060adf61">
            <seg n="23e98ed1">
              Fru talman! Ylva Johansson sade på slutet 1 miljon. Jag gissar
              att hon menade 1 miljard, men inte ens det är rätt, förstås. Den
              budget som vi har presenterat ger för kommun- och landstingssektorn
              i storleksordningen 24 miljarder kronor under den kommande treårsperioden.
              Det är en kraftig resursförstärkning för Sveriges kommuner och
              landsting som ligger i den budget som nu har presenterats.
            </seg>
            <seg n="7613a459">
              Vi har utmaningar inom hälso- och sjukvårdens område. Vi har
              en regering som har tagit tag i utmaningarna för att möta dem
              på bästa möjliga sätt. Det är under de många år när Ylva Johansson
              och hennes partikamrater fanns i regeringsställning som vi har
              sett det kraftiga raset i antalet vårdplatser. Sedan infinner
              sig i en tid när man har hamnat i oppositionsställning något slags
              insikt om att det här kanske inte var rätt. Det är kanske bra
              att hamna i opposition för att verkligheten ska komma i kapp en.
            </seg>
            <seg n="8f0052e5">
              Men likafullt är det så att ansvaret ska ligga på den nivå där
              ansvaret ligger. Vi har en arbetsfördelning mellan staten och
              kommunerna som gör att det är landstingen som är vårdhuvudmännen.
              Staten ansvarar för vissa delar, bland annat när det gäller lagstiftning
              och riktlinjer. Vi har myndigheter som sköter tillsynen. Vi kan
              ge tillskott i form av ekonomiska resurser. I den budget som nyligen
              presenterades fick kommuner och landsting ett kraftigt tillskott
              som kan användas bland annat till vårdområdet. Det är viktigt
              att slå fast, fru talman.
            </seg>
          </u>
          <note n="0cb5b519">
            Överläggningen var härmed avslutad.
          </note>
          <note n="9a0b3609">
            5 § Svar på interpellation 2008/09:80 om vården för patienter
            med sällsynta diagnoser
          </note>
          <note type="speaker" n="88265cc4">
            Anf. 19 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-d2ca6802eaefa538-8" n="060adf61">
            <seg n="ef2cc4a6">
              Fru talman! Ylva Johansson har frågat mig vilka åtgärder jag
              avser att vidta för att förbättra vården för personer med sällsynta
              diagnoser i vårt land.
            </seg>
            <seg n="9b97c7f4">
              Utan tvekan är det så att personer med sällsynta diagnoser möter
              alldeles särskilda problem, inte bara i kontakterna med hälso-
              och sjukvården, utan ofta i hela sin livssituation. Det är många
              kontakter med vård, socialtjänst, skola och andra myndigheter
              som ska samordnas av föräldrarna till ett barn med en sällsynt
              diagnos eller av denne själv när han eller hon blivit vuxen. Att
              mötas med oförstående och okunskap är självklart mycket påfrestande
              för den enskilde och dennes närstående men tyvärr antagligen vanligt
              förekommande.
            </seg>
            <seg n="2317a9a8">
              Ett grundläggande problem är att det många gånger är svårt att
              få en diagnos. Det hör till sällsynthetens särskilda problematik
              att det är oerhört sällan en läkare inom primärvården möter en
              patient med en av dessa sjukdomar. Dessutom förekommer det i vissa
              fall att en sällsynt sjukdom döljer sig bakom symtom som tyder
              på andra vanligare sjukdomar. Det är därför av flera skäl svårt
              att identifiera de sällsynta sjukdomarna inom primärvården.
            </seg>
            <seg n="a4cd633f">
              När patienten fått en diagnos gäller det att hitta en specialist
              som är väl förtrogen med utredning och fortsatt behandling. Särskilda
              problem följer av att specialistvården många gånger inte är tillräckligt
              samordnad, eftersom en förutsättning för kvalitet i vården är
              att läkaren har en viss volym patienter med en sjukdom. Det kan
              även vara komplicerat att ta fram läkemedel på grund av svårigheterna
              att göra kliniska tester på tillräckligt många personer. De läkemedel
              som finns, så kallade särläkemedel, är dessutom ofta mycket dyra
              och kan vålla enskilda kliniker bekymmer beroende på hur landstingen
              valt att på regional eller lokal nivå ordna finansieringen av
              läkemedel.
            </seg>
            <seg n="8f8e26bb">
              Det finns således en mängd problem som uppkommer just på grund
              av sällsyntheten och som kräver särskilda lösningar med en ökad
              samordning av dessa frågor inom hälso- och sjukvården, såväl nationellt
              som inom EU.
            </seg>
            <seg n="50e40de6">
              Det är därför glädjande att sällsynta diagnoser uppmärksammas
              inom EU. Den 11 november i år lämnade kommissionen förslag till
              flera åtgärder på europeisk nivå. Bland annat vill man stärka
              klassificering och kodifiering liksom förbättra samarbetet mellan
              länder i form av till exempel informationsnätverk. Man vill vidare
              att medlemsstaterna samordnar sina insatser på området i form
              av nationella planer. Kommissionens förslag ska nu diskuteras
              inom rådet och rådsrekommendationer kan eventuellt antas under
              våren 2009.
            </seg>
            <seg n="78049315">
              Nämnas bör också kommissionens föreslagna direktiv om patientens
              rättigheter vid gränsöverskridande vård som för närvarande förhandlas
              inom rådet. Direktivet innehåller bland annat förslag om så kallade
              europeiska referensnätverk som är viktiga för samarbetet när det
              gäller sällsynta diagnoser. Jag ser positivt på direktivets förslag
              till att stärka möjligheterna till rörlighet för både patienter
              och kompetens.
            </seg>
            <seg n="26040a87">
              Jag tror att de initiativ som tas inom EU kommer att få betydelse
              också för patienter i Sverige, inte minst för dem med sällsynta
              diagnoser där det ibland kan vara svårt att hitta kunskaper om
              en sjukdom inom landets gränser.
            </seg>
            <seg n="402eb8db">
              På nordisk nivå pågår vidare en kartläggning av möjliga samarbetsområden
              knutna till sällsynta diagnoser.
            </seg>
            <seg n="2484a752">
              På nationell nivå görs redan i dag insatser för personer med
              sällsynta diagnoser. Under ett antal år har statligt stöd lämnats
              till Ågrenska stiftelsen för deras familjeverksamhet för personer
              med sällsynta diagnoser, liksom till Rett Centers verksamhet för
              personer med Retts syndrom. Vidare har Socialstyrelsen en särskild
              kunskapsdatabas om ovanliga diagnoser som hålls uppdaterad av
              Nationellt informationscentrum för ovanliga diagnoser. Läkemedelsverket
              har regeringens uppdrag att föreslå åtgärder för att bidra till
              utveckling och en rationell användning av särläkemedel. Även Sveriges
              Kommuner och Landsting bedriver ett arbete för att hitta lösningar
              för att bättre sprida kostnaderna för särläkemedel.
            </seg>
            <seg n="7619257a">
              De nu nämnda aktörerna och många andra aktörer inom Sverige sysselsätter
              sig med frågan om sällsynta diagnoser. Det kan dock finnas anledning
              att närmare analysera både hur dessa aktörer kan samarbeta bättre
              i syfte att stärka vården av personer med sällsynta diagnoser
              och vad kommissionens förslag innebär i detta avseende. Dessa
              frågor bereds nu inom Regeringskansliet, och jag hoppas att jag
              ska kunna återkomma till detta efter att frågan behandlats av
              rådet.
            </seg>
          </u>
          <note type="speaker" n="89ec28c5">
            Anf. 20 YLVA JOHANSSON (s):
          </note>
          <u who="ylva_johansson_611fd6" xml:id="i-e525489252cbe01f-6" n="43d7254d">
            <seg n="1726a366">
              Fru talman! Tack, socialministern, för ett mycket bra svar. Jag
              ser fram emot att socialministern ska återkomma i dessa frågor.
            </seg>
            <seg n="d864668d">
              Det finns oerhört mycket att göra, och vi ligger inte särskilt
              långt framme i Sverige. EU har faktiskt legat före oss i flera
              viktiga avseenden. Det kanske är bra, för vissa frågor behöver
              lösas på EU-nivå, men vi har också mycket att göra i vårt land.
            </seg>
            <seg n="a33b9408">
              Jag tänkte inledningsvis uppehålla mig lite vid detta med de
              dyra läkemedlen, de så kallade särläkemedlen. De blir dyra, eftersom
              de är väldigt dyra att ta fram. Det i sin tur beror på att det
              är så oerhört få personer som ska använda dem men också för att
              själva substanserna är dyra.
            </seg>
            <seg n="e65c7203">
              De nya dyra särläkemedlen handlar i allmänhet om progressiva
              sjukdomar som leder till invalidisering, för tidig död och som
              tidigare har varit obotliga eller omöjliga att behandla. Nu kan
              man framgångsrikt behandla dem, ofta med enzymer.
            </seg>
            <seg n="713db0af">
              Frågan uppmärksammades för en tid sedan när en patient i Helsingforss
              läns landsting fick läkemedel som del av en studie. När studien
              var klar ställdes frågan om han alls skulle få dessa läkemedel
              betalda av landstinget. Vi ska inte gå in på det enskilda fallet,
              men då väcktes frågan om hur dessa särläkemedel ska bekostas i
              framtiden. Den framtiden bör helst inte ligga alltför långt bort,
              för vi har ett antal människor som behöver de här läkemedlen.
              Det är stora kostnader för den enskilda kliniken, även om man
              kan tycka att ett stort landsting som Helsingforss läns landsting
              självklart ska klara den kostnaden.
            </seg>
            <seg n="bc3eee52">
              Jag skulle vilja fråga socialministern vilken lösning han tror
              ligger inom räckhåll när det gäller finansieringen av särläkemedlen
              och när vi kan förvänta oss att det finns ett sådant förslag,
              oavsett om det ska initieras av regeringen eller om det ska lösas
              av Sveriges Kommuner och Landsting gemensamt. Jag kan tänka mig
              båda systemen.
            </seg>
            <seg n="9da9eb89">
              Hur bedömer socialministern den utveckling och det arbete som
              pågår? Hur kan en tänkbar lösning se ut, och när kan vi förvänta
              oss att den kan bli verklighet?
            </seg>
          </u>
          <note type="speaker" n="131638aa">
            Anf. 21 FINN BENGTSSON (m):
          </note>
          <u who="unknown" xml:id="i-f7ab3a71c0216c75-4" n="2f70829a">
            <seg n="a170ecf1">
              Fru talman! Det är en viktig interpellation som Ylva Johansson
              har lyft fram, och jag vill också sälla mig till dem som tackar
              socialministern för ett väldigt bra svar.
            </seg>
            <seg n="07b33443">
              Svaret består av två huvudkomponenter. Den första är återigen
              en klok problematisering av begreppet sällsynt. Antingen är det,
              som ju diskuteras när det gäller särläkemedel och den specifika
              frågan vid ett syndrom, något som är genuint sällsynt. Tyvärr
              är det dock väldigt ofta så att något inte är känt, och därmed
              är det sällsynt. Det har så att säga inte gått över ytan för den
              kliniska medvetenheten eller sjukvårdens kunskap. Det ser jag
              också som ett jättestort problem: att människor hålls tillbaka
              länge, inte minst i prioriteringssammanhang, konstigt nog, för
              att man inte har kunskap om deras sjukdom. Det är alltså ren okunskap
              som gör att något blir sällsynt.
            </seg>
            <seg n="63419463">
              Den andra delen av svaret handlar om lösningen, och den lyfter
              fram vikten av EU-samarbete. Tidigare har vi diskuterat förfalskade
              läkemedel och betydelsen av EU; nu diskuterar vi sällsynta diagnoser.
              Återigen kommer samordningen inom EU kanske att vara en av de
              viktigaste lösningarna. Det är klart att om någonting är sällsynt
              i ett land med så få som nio miljoner invånare blir det mindre
              sällsynt i en europeisk union med desto fler miljoner människor
              där man dessutom har en gemensam ambition att vilja ha gränsöverskridande
              vård.
            </seg>
            <seg n="6aefa75d">
              Detta betonar socialministern i sitt svar, och han lyfter också
              fram patienternas rättigheter vid gränsöverskridande vård som
              nu bearbetas. Då hamnar väl interpellanten i trångmål, eftersom
              hon och hennes parti inte har visat någon väldigt genuin uppskattning
              av att vi ska ha patienträttigheter som medger vård inom EU-länderna
              på ett sådant sätt som allianspartierna tycker är en självklarhet.
              Vi ser därför väldigt positivt på den här EU-utvecklingen, och
              jag tror att det kommer att gynna inte minst de patientgrupper
              som interpellationen gäller.
            </seg>
            <seg n="a8bceaaa">
              Interpellanten tillsammans med sitt parti får nog fundera lite
              över hur de ställer sig till kommissionens kommande direktiv så
              som de ligger framför riksdagen just nu. Jag tycker inte att tongångarna
              känns så positiva.
            </seg>
            <seg n="1cbfea19">
              Man kan också ställa sig frågan vad det är för alternativ som
              ska syssla med detta om man skulle få ett maktskifte här i landet.
              Då har vi ett genuint EU-negativt parti som också gör anspråk
              på att komma in i diskussionen. De vill absolut inte se att någon
              patient får vård utanför det här landet. De vill uppenbarligen
              lösa alla sällsynta fall inom ramen för enbart en svensk budget.
              Det tror jag inte är så lyckosamt.
            </seg>
            <seg n="88a447ee">
              Fru talman! Interpellationen och inte minst socialministerns
              svar visar att en syn där man utgår från patienten och sätter
              patienten i centrum, oavsett sjukdom, för att sedan lösa problemen
              är vida överlägsen ett kollektivt synsätt på sjukdom. Sjukdom
              är nämligen alltid enskild och unik.
            </seg>
            <seg n="c94e2802">
              Här vill jag återigen betona värdet av en prioriteringsdiskussion
              som har inletts av socialministerns partikamrater som vi i alliansen
              förvaltar vidare, men där jag ser att framför allt de socialdemokratiskt
              styrda landstingen tar en annan vändning. Där är det snarast så
              att dessa människor, som är väldigt få, ringaktas. De ges inte
              den uppmärksamheten. I mitt hemlän Östergötland hade vi ett beslut
              som var helt felbaserat på Prioriteringscentrums förslag till
              en vidareutveckling av prioriteringsdiskussionen där man faktiskt
              plockade bort ett sjuttiotal diagnoser och åtgärder från behandling.
              Än värre var att den lilla budget man hade för forskning, ansåg
              man också från Socialdemokraterna, inte skulle ägnas beforskning
              av dessa grupper, för man hade ju redan prioriterat bort dem för
              att de inte kunde rymmas inom det offentliga åtagandet.
            </seg>
            <seg n="0b910933">
              Den kollektivistiska synen på sjukdom som framför allt förvaltas
              av Socialdemokraterna och stödpartierna, möjligen med undantag
              av Miljöpartiet, är ett väldigt problem för de patienter som lider
              av sällsynta sjukdomar. De kan ställa mycket större förhoppningar
              till att allianspartierna har både öga för deras problem och förhoppningsvis
              en kommande lösning.
            </seg>
          </u>
          <note type="speaker" n="3b4f800c">
            Anf. 22 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-d2ca6802eaefa538-9" n="060adf61">
            <seg n="5ddd9487">
              Fru talman! Som jag nämnde tidigare kom från kommissionen i fredags
              deras förslag när det gäller sällsynta sjukdomar.
            </seg>
            <seg n="bc30031e">
              De lägger alltså fram förslag till rekommendationer till medlemsstaterna
              som alltså bör upprätta strategier som bland annat rör inrättande
              eller införande av sektorsövergripande nationella handlingsplaner
              för sällsynta sjukdomar, inrättandet av ändamålsenliga mekanismer
              för definition, kodning och inventering av sällsynta sjukdomar
              och utarbetande av riktlinjer för god praxis. Man bör främja forskning
              omkring sällsynta sjukdomar, säkerställa tillgången till hälso-
              och sjukvård av hög kvalitet för de personer som berörs. Det finns
              förslag om inrättande av regionala kunskapscentrum och europeiska
              referensnätverk som vi pratade om tidigare. Man ska säkerställa
              mekanismer för att samla nationell expertis om sällsynta sjukdomar
              för att dela den med parterna inom EU-kretsen och vidta åtgärder
              för att stärka patienters och patientorganisationers egenmakt,
              öka deras deltagande och säkerställa dessa åtgärders hållbarhet.
            </seg>
            <seg n="856bd041">
              Det är en del av förslagen. Här finns ju väldigt mycket att bita
              i, och det kommer att ta ett tag innan man lyckas bryta ned det
              här till operativa åtgärder för vår egen del när vi så småningom
              i bästa fall har enats på EU-nivå om de här riktlinjerna. Jag
              tror att det här kan tillföra en del till vårt eget arbete i Sverige,
              där vi har mycket att göra. Jag har själv nyligen gjort besök
              till exempel på Rett Center i Östersund. Det är som jag sade en
              av punkterna från kommissionen som syftar till att stärka patienters
              och patientorganisationers egenmakt.
            </seg>
            <seg n="38a5b9e0">
              Väldigt många gånger är det här föräldrar som har hamnat i en
              svår situation som de från början inte alls begriper. De är helt
              ensamma i hela världen om detta, känns det som. Så småningom ökar
              insikten. Sjukvården kan bidra. Inte sällan är det föräldrarna
              själva som upptäcker vad det är som ligger bakom, och till sist
              kan de orientera sig genom sjukvården och i bästa fall nå rätt
              instans för att kunna få behandling. Det här är människor som
              är väldigt utsatta men som många gånger visar en enorm styrka
              när det gäller att företräda sina barn. Det imponerar stort att
              de orkar i det läget.
            </seg>
            <seg n="e832514e">
              Ylva Johansson tar upp frågan om särläkemedel som ju är en väldigt
              betydelsefull fråga i det här sammanhanget. Där är det så att
              SKL håller på att genomföra ett eget arbete om särläkemedel. Det
              är väl klokt, tror jag, att jag i dag inte tar ställning för vilka
              metoder man ska använda utan att vi har en öppenhet inför hur
              vi ska kunna möta den här frågan.
            </seg>
            <seg n="888e92ae">
              Det har beskrivits här tidigare att inom vården i stort är det
              ett bekymmer när det är fråga om väldigt få personer. När det
              gäller läkemedel är naturligtvis problemet precis detsamma. Väldigt
              få personer som behöver ett visst läkemedel innebär väldigt stora
              kostnader för någon viss enhet som den här personen tillhör. Vi
              behöver hitta sätt att sprida den risken och bära den solidariskt
              så att de få personer som det handlar om faktiskt kan få den hjälp
              och det stöd som de kan behöva.
            </seg>
            <seg n="2712dbe0">
              Till sist tänkte jag bara säga, med tanke på sällsynthet, att
              sällsynt ändå inte är så sällsynt, om man säger så. Socialstyrelsens
              databas för ovanliga diagnoser innehåller för närvarande beskrivningar
              av 228 diagnoser. Det säger kanske en del om hur få personer det
              är med varje diagnos.
            </seg>
          </u>
          <note type="speaker" n="6c4a713f">
            Anf. 23 YLVA JOHANSSON (s):
          </note>
          <u who="ylva_johansson_611fd6" xml:id="i-e525489252cbe01f-7" n="43d7254d">
            <seg n="9bbb313f">
              Fru talman! Det är ett mycket välkommet initiativ som kommissionen
              har tagit. Jag tycker att det är väldigt bra att socialministern
              är så positiv och är beredd att återkomma till riksdagen efter
              att man har kunnat sätta sig in i de här förslagen och berett
              dem färdigt. Jag väntar på det.
            </seg>
            <seg n="edd26856">
              Därför förhåller jag mig framför allt till två frågor som vi
              kan och kanske måste hantera på nationell nivå. Den första är
              kostnaderna för särläkemedel. Även om socialministern inte kan
              ge sig in i en diskussion om modellen skulle jag gärna vilja höra
              någonting om tidsperspektivet. Vilken bedömning gör regeringen,
              när skulle det kunna finnas ett nationellt sätt att hantera kostnaderna
              för särläkemedel som får effekt ute i vården?
            </seg>
            <seg n="4e4a0e3d">
              Den andra frågan jag vill ta upp handlar om begreppet rikssjukvård.
              Det är också en nationell fråga. Jag lade fram den propositionen
              till riksdagen, och en enig riksdag ställde sig bakom detta. Vi
              har nu en rikssjukvårdsnämnd som arbetar sig igenom olika behandlingar.
              Det är klart att det kommer att ta tid innan man har hunnit göra
              tillräckligt många bedömningar så att vi kan tala om att vi har
              rikssjukvård i Sverige. Det är fortfarande i sin begynnelse.
            </seg>
            <seg n="8b5911d6">
              Jag skulle ändå vilja ta upp den frågan eftersom Rett Center
              är ett sådant exempel som skulle kunna vara rikssjukvård. Det
              uppfyller många av de krav som vi har satt upp, att det sträcker
              sig i princip över hela landet, att det som behandlas är ovanligt,
              att det är dyrt och att det kräver väldigt speciell kompetens.
            </seg>
            <seg n="cfc04db7">
              Den fråga jag vill ställa till socialministern är om han ser
              att utvecklingen mot Rett Center-liknande nationella medicinska
              centrum är en väg att gå och att de i så fall naturligt bör bli
              en del av rikssjukvården. Jag vet att Rikssjukvårdsnämnden ska
              bedöma detta och att det inte är socialministern som ska avgöra
              det, men är det här den väg som regeringen tänker sig? Hur tänker
              man sig annars att klara den här kompetensen? Det är ju som socialministern
              så riktigt säger väldigt många människor som har en sällsynt diagnos.
              Det är inte sällsynt att ha en sällsynt diagnos, men själva den
              enskilda diagnosen är man mycket ensam om. Det är det som skapar
              problemen.
            </seg>
            <seg n="5609bf98">
              Jag vill också, fru talman, säga en sak till Finn Bengtsson som
              var dåligt påläst om bakgrunden. Det var jag som i min tidigare
              roll som ansvarig minister personligen tog initiativ till att
              i ministerrådet skapa en opinion för att vi skulle ta fram ett
              patientrörlighetsdirektiv. Det var jag som personligen tog upp
              frågan med kommissionären Kyprianou.
            </seg>
            <seg n="bad392cf">
              Bakgrunden var att vi i ministerråd och EU-parlament hade behandlat
              frågan om ett tjänstedirektiv. Där drev Sverige tillsammans med
              andra länder frågan om att sjukvården inte borde regleras och
              lyftas ut från tjänstedirektivet. Så blev det också.
            </seg>
            <seg n="b15369de">
              I det läget var det jag som tog kontakt med andra kolleger i
              ministerrådet för att driva frågan om att ta fram ett patientrörlighetsdirektiv.
              Jag tycker att det var ett ganska fult och okunnigt påhopp.
            </seg>
          </u>
          <note type="speaker" n="64e0b8d4">
            Anf. 24 FINN BENGTSSON (m):
          </note>
          <u who="unknown" xml:id="i-f7ab3a71c0216c75-5" n="2f70829a">
            <seg n="147d5aa3">
              Fru talman! Jag ber att få svara Ylva Johansson på det sista.
              Jag välkomnar att hon korrigerar historieskrivningen av det som
              jag inte kände till. Den enkla anledningen till det är att jag
              i debatten i utskottet hör hennes partikamrater, och inte minst
              kamrater från de partier hon eventuellt tänker sig att samregera
              med, tala för att man inte vill höra talas om en gränsöverskridande
              vård på villkor som är de som allianspartierna lyfter fram för
              en EU-öppenhet när det gäller patienterna baserad på deras rättigheter
              att flytta sin vård utomlands om de så behöver. Det här menar
              jag skulle kunna gynna inte minst den här interpellationens målgrupp,
              alltså sällsynta diagnoser.
            </seg>
            <seg n="75a610d0">
              En intressant fråga handlar om sällsynta diagnoser och evidensbaserad
              medicin. Där vill jag återigen säga att jag inte på något sätt
              misstror interpellanten. Däremot misstror jag hennes värdegrund,
              att lyfta fram individer som kollektiv när det gäller sjukdomar.
              Jag tror att det drabbar just den här typen av patienter som inte
              är så vanliga. De blir inte sedda. Följaktligen har man heller
              ingen evidensbaserad medicin att lösa problemet med om man ser
              det ur ett kollektivt perspektiv.
            </seg>
            <seg n="94c27d16">
              Om man däremot har den ingång som allianspartierna har, att sätta
              patienten i centrum och därmed sätta den sjukvårdande personal
              som möter patienterna också i centrum, alltså det unika vårdmötet,
              kan man därur definiera patientproblemet. Sedan får politiken
              så att säga komma in med lösningarna såväl finansiellt som strukturellt
              när det behövs för att hitta möjliga vägar framåt.
            </seg>
            <seg n="5ffbf091">
              Vänder man på det säger man att först och främst kommer politiken,
              ideologin. De stora grupperna ska tillförsäkras sin lösning. Sedan
              plockar man bort enskilda diagnoser och åtgärder från det offentligas
              åtagande, som socialdemokratiska landsting har visat när de driver
              prioriteringsdiskussionen långt utöver det vettiga i förhållande
              till vad både Prioriteringsutredningen och Prioriteringscentrum
              har föreslagit.
            </seg>
            <seg n="96edda8a">
              Det är cyniskt och det är ett problem, kanske inte för Ylva Johansson
              men väl för en del av hennes ideologiska kamrater.
            </seg>
          </u>
          <note type="speaker" n="899489a4">
            Anf. 25 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-d2ca6802eaefa538-10" n="060adf61">
            <seg n="6553769f">
              Fru talman! Ylva Johansson ställde två frågor. Bland annat handlade
              det om en tidtabell när det gäller kostnaderna för särläkemedel.
              Där väljer jag att passa i dag, eftersom det ligger utanför min
              kontroll helt och hållet. Jag är också lite beroende av samarbetet
              med SKL. Den frågan kan vi säkerligen få skäl att återkomma till.
            </seg>
            <seg n="1e02dd3c">
              När det gäller rikssjukvården tar Ylva Johansson upp frågan hur
              man går vidare efter det som beslutades. Jag tror att det var
              i början av 2006 som riksdagen beslutade i den här frågan. Hur
              tar vi det här vidare? Vi har funderat över det och ser att det
              finns en del saker som vi behöver kartlägga i någon form. Vi har
              inte bestämt i vilken form. Men vi behöver kartlägga den vård
              som finns i dag för sällsynta diagnoser och se vad som finns och
              vad som möjligen saknas.
            </seg>
            <seg n="922a7f4b">
              Sedan behöver vi fundera på hur den specialistvård som finns
              kan göras effektivare och mindre sårbar, i linje med vad som sker
              inom rikssjukvården.
            </seg>
            <seg n="dedd206b">
              Behövs det en samordning i nationella centrum eller liknande?
              Är en sådan samordning möjlig, och är den efterfrågad bland huvudmännen
              samt patient- och anhörigorganisationerna? I vilken utsträckning
              finns redan befintliga strukturer som kan täcka in fler sjukdomsområden?
              Hur kan huvudmännen bättre uppmärksamma sällsynta sjukdomar inom
              primärvården? Vilka verktyg finns där? Vad kan Socialstyrelsen
              och andra göra för att förbättra tillgängliga verktyg och bidra
              till att öka kunskapen om sällsynta sjukdomar?
            </seg>
            <seg n="186cdf3a">
              Jag är ingalunda låst i någon bestämd form för detta, men jag
              vill naturligtvis gärna hitta former för dialog med personer som
              är engagerade på området direkt i professionen eller patienter
              och anhöriga till patienter för att kunna ta kliv framåt på området.
              Här talar vi om verkligen utsatta grupper som i början befinner
              sig i ett enormt informationsunderläge gentemot experterna. Man
              hittar inte experterna eftersom man kanske inte är medveten om
              att man har drabbats av en sällsynt sjukdom eller diagnos. Här
              finns all anledning att vi hittar och prövar nya vägar för att
              orientera oss framåt så att fler med dessa udda sjukdomar kan
              känna att de blir sedda och bemötta med värdighet. De ska få den
              behandling som deras speciella situation kräver.
            </seg>
          </u>
          <note type="speaker" n="e230e41b">
            Anf. 26 YLVA JOHANSSON (s):
          </note>
          <u who="ylva_johansson_611fd6" xml:id="i-e525489252cbe01f-8" n="43d7254d">
            <seg n="e187b01e">
              Fru talman! Jag vill tacka för en bra debatt med socialministern.
              Jag tolkar att socialministern är öppen för att gå vidare med
              fler nationella medicinska centrum när det gäller sällsynta diagnoser
              och att pröva frågan om rikssjukvård är en modell som de kan inordnas
              i.
            </seg>
            <seg n="caed71ef">
              Jag vill också be socialministern att påverka SKL att skyndsamt
              bedriva sitt arbete när det gäller finansiering av särläkemedel.
              Jag vill ändå höja ett varningens finger: Det är inte helt säkert
              att SKL kommer att lösa frågan. Då måste också regeringen vara
              beredd att ta initiativ så att frågan inte hamnar i långbänk.
            </seg>
            <seg n="b055f0aa">
              Snart har vi en ny Kalle Dejemyr. Hans läkemedel ifrågasattes
              av Helsingforss läns landsting. Nästa gång något sådant dyker
              upp hoppas jag att vi har ett fungerande system för att bekosta
              läkemedlen.
            </seg>
            <seg n="32af522a">
              Jag tar socialministern på allvar när han säger att han ska återkomma
              till frågorna efter beredning. Jag hoppas att så ska ske, och
              jag ser fram emot att få veta mer om behandlingen inom EU av de
              förslag som har lagts fram av kommissionen.
            </seg>
            <seg n="3f5831b7">
              Fru talman! Jag vill avslutningsvis ge en kommentar till Finn
              Bengtsson. Han har använt sina inlägg åt svepande anklagelser
              om mina bevekelsegrunder och mitt partis bevekelsegrunder inom
              sjukvårdspolitiken.
            </seg>
            <seg n="474dfedf">
              Vår grund för sjukvården är att den ska vara behovsstyrd, att
              vi ska finansiera den gemensamt så att också personer utan stora
              ekonomiska möjligheter eller personer i behov av mycket dyra och
              mycket svåra behandlingar ska ha samma rätt som alla andra till
              sjukvård ingenting annat.
            </seg>
          </u>
          <note type="speaker" n="cb61c9a8">
            Anf. 27 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-d2ca6802eaefa538-11" n="060adf61">
            <seg n="d6b6d332">
              Fru talman! Tack alla som har deltagit i diskussionen om en fråga
              som inte ligger allra överst på dagordningen i den stora sjukvårdsdebatten
              men som likafullt betyder fantastiskt mycket för de enskilda personer
              som drabbas av de speciella sjukdomarna eller diagnoserna.
            </seg>
            <seg n="ca16b497">
              Vi är på många områden duktiga i Sverige. När man besöker Ågrenska
              stiftelsen blir man varm om hjärtat. De åstadkommer fantastiska
              saker för en grupp som annars skulle ha enormt svårt att göra
              sig gällande och över huvud taget synlig. Det är de bilder man
              får med sig därifrån, och det är något att bära med sig i det
              fortsatta arbetet.
            </seg>
            <seg n="b5e64130">
              Jag tar naturligtvis med mig det som har sagts i diskussionen
              från olika håll här.
            </seg>
          </u>
          <note n="0cb5b519">
            Överläggningen var härmed avslutad.
          </note>
          <note n="c5c4d11b">
            6 § Svar på interpellation 2008/09:98 om situationen för barnsjukvården
          </note>
          <note type="speaker" n="c5022e06">
            Anf. 28 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-2332cb5dd6386f00-0" n="060adf61" next="i-909d3aa345d95cc9-0">
            <seg n="23869601">
              Fru talman! Veronica Palm har frågat mig vad jag avser att göra
              för att garantera att alla barn får en likvärdig tillgång till
              vården samt vilka initiativ jag avser att vidta för att minska
              köerna till barnsjukvården.
            </seg>
            <seg n="3bd3c0d2">
              För att patienterna ska kunna tillvarata rätten till ett fritt
              och individuellt val inom hälso- och sjukvården är det nödvändigt
              att vården präglas av öppenhet och mångfald. Ett sätt att stärka
              patienternas valmöjligheter och inflytande är att införa obligatoriska
              vårdvalssystem i primärvården.
            </seg>
            <seg n="4bbf2cf1">
              En mångfald av vårdgivare inom den offentligt finansierade vården
              kommer att stimulera utvecklingen av nytänkande och kostnadseffektiva
              lösningar samt bidra till förbättrad tillgänglighet. Genom införandet
              av ett vårdvalssystem där pengarna följer patienten kommer ökad
              valfrihet också att bidra till att stimulera kvalitetsutveckling
              eftersom stora patientgrupper kommer att söka sig till den inrättning
              som har bäst kvalitet. Därmed skapas det en konkurrens som stimulerar
              vårdens aktörer att förbättra såväl kvalitet som tillgänglighet.
              Utgångspunkten i detta förbättringsarbete är att den offentligt
              finansierade hälso- och sjukvården ska fungera så väl att det
              inte finns behov av att teckna privata vårdförsäkringar.
            </seg>
            <seg n="07a957ee">
              Den förra socialdemokratiska regeringen slöt 2005 en överenskommelse
              med Sveriges Kommuner och Landsting om en nationell vårdgaranti,
              som innebär ett åtagande för landstingen att erbjuda behandling
              inom 90 dagar från det att beslut om behandling fattats. De uppföljningar
              som Socialstyrelsen och Sveriges Kommuner och Landsting genomfört
              visar att vårdgarantin inte fungerar som avsett. Flera landsting
              uppfyller inte garantin, och variationerna är stora både mellan
              landstingen och mellan olika specialitetsområden. Barnsjukvården
              har varit ett av de områden som drabbats.
            </seg>
            <seg n="ca804b8a">
              Vi i alliansregeringen anser inte att detta är acceptabelt. Patientens
              möjligheter att få vård i tid och att själv kunna välja vårdgivare
              behöver snabbt förbättras. Väntetiderna och köerna måste kortas.
              Regeringen har därför tagit flera initiativ för att korta köer
              och få vårdgarantin att fungera inom hela hälso- och sjukvården.
            </seg>
          </u>
          <note n="e202ee8e">
            Under 2007 tillsatte regeringen en utredning med uppgift att
            lämna förslag på hur den nationella vårdgarantin och det fria
            vårdvalet kan regleras i lag. Utredningen kommer att presentera
            sitt slutbetänkande i december 2008.
          </note>
          <u who="carina_hagg_fe9c1b" xml:id="i-909d3aa345d95cc9-0" n="060adf61" prev="i-2332cb5dd6386f00-0">
            <seg n="2d828872">
              I budgetpropositionen för 2009 aviserar regeringen också en särskild
              tillgänglighetssatsning om 1 miljard kronor per år från och med
              2010.
            </seg>
            <seg n="0ae64b4f">
              Syftet med satsningen är att stimulera en snabb tillgänglighetsförbättring
              liksom ett långsiktigt hållbart effektiviserings- och kvalitetsarbete
              för att åstadkomma bestående förbättringar av tillgängligheten.
              Dessa nya medel kommer att fördelas efter prestation. De resultat
              som landstingen uppnår under 2009 kommer att premieras under 2010.
              Regeringen avser att ingå en överenskommelse med Sveriges Kommuner
              och Landsting om de kriterier som landstingen ska uppfylla för
              att få del av tillgänglighetspengarna.
            </seg>
            <seg n="0992c817">
              Därutöver stöder regeringen redan landstingen i deras arbete
              med att korta köer och genomföra vårdgarantin. Under 2007 tillfördes
              landstingen 750 miljoner kronor extra och för 2008 och 2009 tillförs
              500 miljoner kronor per år för detta arbete. Vidare har regeringen
              tillfört landstingen 214 miljoner kronor för att öka tillgängligheten
              inom barn- och ungdomspsykiatrin.
            </seg>
            <seg n="e7748fb0">
              Regeringen ser med största allvar på de nuvarande bristerna i
              tillgängligheten till vården. Det är oacceptabelt att dessa brister
              finns kvar trots de ansträngningar som gjorts under många år.
              Behovet av nya lösningar är uppenbart, och de initiativ som regeringen
              nu har tagit skapar nya förutsättningar att lösa köproblematiken
              inom svensk hälso- och sjukvård.
            </seg>
          </u>
          <note type="speaker" n="58157909">
            Anf. 29 VERONICA PALM (s):
          </note>
          <u who="veronica_palm_ed0547" xml:id="i-b08d77c8227d4246-0" n="afd8ece6">
            <seg n="d6e87ac4">
              Fru talman! För några veckor sedan hände något unikt i Sverige.
              Ett privat barnsjukhus startade. Det är ett barnsjukhus som bara
              tar emot barn vars föräldrar har tecknat privata försäkringar,
              tilläggsförsäkringar eller som kan betala stora summor kontant
              i kassan.
            </seg>
            <seg n="faa0c95c">
              Detta är att köpa sig rätten till en vård som alla barn borde
              ha rätt till. Det går inte att säga något annat, men på ett eller
              annat sätt dränerar denna utveckling den gemensamma vården för
              barn. Barnspecialister, fler barnläkare och andra resurser dras
              från den gemensamma vården.
            </seg>
            <seg n="e0d431c2">
              Jag möter många oroliga föräldrar. Det är dels föräldrar som
              inte själva har råd att teckna försäkringar, dels föräldrar som
              skulle ha råd men som ändå är oroliga över utvecklingen. Det är
              en utveckling som slår sönder något så fundamentalt som rätten
              till vård för det barn som blir sjukt.
            </seg>
            <seg n="62d167ad">
              Därför ställde jag den här frågan till socialministern, och jag
              är inte nöjd med svaret.
            </seg>
            <seg n="744950ca">
              Det är ett svar som kantas av tankar kring konkurrens och marknad,
              som om det vore vilken vara som helst vi diskuterar här. Den vara
              som socialministern diskuterar är sjuka barn och föräldrar till
              sjuka barn, som har rätt att få den vård som vi alla har beslutat
              att betala skatt för.
            </seg>
            <seg n="a88208e5">
              I Helsingforss läns landsting, det landsting där jag och mina
              barn bor, ökar köerna. De har ökat kraftigt sedan den borgerliga
              majoriteten tog över i landstinget. I dag, enligt ny statistik,
              står 1 926 barn i kö för att komma till specialistvård. Det är
              en kraftig ökning. När de borgerliga tog över efter det förra,
              socialdemokratiska styret var det 252 barn som hade väntat längre
              än vad som ska gälla enligt vårdgarantin. Det är en kraftig ökning
              av köerna i barnhälsovården.
            </seg>
            <seg n="64648cb0">
              I barnkonventionens artikel 24 säger man att barn har rätt att
              få den bästa uppnåeliga vården. I artikel 2, en av de viktigaste,
              portalartikeln, säger man att barn ska ha likabehandling.
            </seg>
            <seg n="8e3d481c">
              Min ganska självklara fråga till socialministern blir då: Hur
              kan det vara förenligt med barnkonventionens artiklar om barns
              likabehandling och bästa uppnåeliga vård att låta köerna öka,
              välja att sänka skatten i stället för att garantera alla barn
              vård och genom det understödja en helt privat barnsjukvård?
            </seg>
          </u>
          <note type="speaker" n="f6db1bb5">
            Anf. 30 FINN BENGTSSON (m):
          </note>
          <u who="unknown" xml:id="i-f7ab3a71c0216c75-6" n="2f70829a">
            <seg n="781af380">
              Herr talman! Jag vill tacka socialministern för ett uttömmande
              och bra svar, som visar på en massa konkreta åtgärder och idéer
              som alliansregeringen har. Det kanske inte framskymtade hos interpellanten
              här, men trots allt är det så.
            </seg>
            <seg n="7ca752a2">
              Två huvudpunkter ser jag i svaret som är glädjande. Den ena är
              att utgångspunkten för alliansregeringen är att vi inte ska sträva
              efter att vi ska behöva teckna försäkringar för någonting vi redan
              är överens om att vi ska betala över skattsedeln. Det är en alldeles
              utmärkt utgångspunkt.
            </seg>
            <seg n="a93d48d9">
              Den andra huvudpunkten i svaret problematiserar varför det inte
              är så. Jo, det är för att vi har så förfärligt dålig tillgänglighet
              till den vård som annars har bra kvalitet i det här landet. Här
              ligger grundproblemet, som jag vet att interpellanten har svårt
              att förstå men som jag vet att socialministern förstår och som
              jag ansluter mig till.
            </seg>
            <seg n="5b2023a7">
              Om vi tittar på de utredningar som görs och följer upp svensk
              sjukvård ser vi att det europeiska patientindexet, alltså hur
              patienterna ser på vården, just har presenterats för 2007 och
              2008. Återigen ligger vi sämst till i Europa när det gäller tillgängligheten.
              Vi har blivit något bättre: Vi har gått upp i listan och ligger
              nu som nr 4. Förra året låg vi som nr 7, vill jag minnas. Vi är
              alltså på väg uppåt, men vi ligger sämst till.
            </seg>
            <seg n="afee8d48">
              Det här är ju inte resultatet av två års misslyckanden för alliansregeringens.
              Tvärtom är det två år av framgång för alliansregeringen som har
              gjort att vi går upp i listan i den här viktiga internationella
              patientindexmätningen. Men det är och förblir ett problem, som
              beror på de tidigare Socialdemokraternas oförmåga att förstå att
              en större mångfald av utövare av vård skapar en bättre effektivitet
              av hälso- och sjukvårdens resurser och därmed bättre tillgänglighet.
            </seg>
            <seg n="f076e9fe">
              Det här drabbar kanske framför allt barnen, men det drabbar alla
              patienter. Jag tycker då att det är förfärande att resonera utifrån
              att man ska höja skatterna i stället för att se var problemet
              ligger. Vi har en för liten mångfald, och vi har inte heller en
              patientstyrd vård.
            </seg>
            <seg n="b3ca24ab">
              I en tidigare interpellation nämndes att Socialdemokraterna står
              för en behovsstyrd vård. Ja, det gör vi i alliansen också, men
              vi styr behovet efter hur angeläget var och en ser detta utifrån
              sitt problem och hur sjukvården definierar det.
            </seg>
            <seg n="ddddb6ed">
              Jag kan tycka, herr talman, att det är väldigt viktigt att man
              skiljer på att ha ett mål, som jag tror i grunden är lika, som
              i det här fallet är att leva upp till barnkonventionens väldigt
              viktiga paragrafer, och att de redskap vi har för att nå dit har
              olika utseende.
            </seg>
            <seg n="81002b98">
              Nu har man provat den socialdemokratiska strategin under alltför
              många år, och den har lett fram till det här kösystemet. Jag kan
              inte förstå att en enda patient som står i kö ska behöva stå i
              kön. Det ska inte vara ett normaltillstånd att ha ett kösamhälle
              för vården. Detta lyfts ofta fram av alliansregeringen i samband
              med att man diskuterar de åtgärder man vill iscensätta.
            </seg>
            <seg n="708f64b2">
              Efter två år, speglat i de tidigare tolv åren, är vi glädjande
              nog nu delvis på rätt väg när det gäller att lösa ett problem
              som inte har lösts med socialdemokratisk traditionell politik.
              Att i det här läget då ifrågasätta inslag i den vården tycker
              jag blir något besvärande.
            </seg>
            <seg n="c4880fc8">
              Man kan ställa motfrågan: Varför har inte en socialdemokratisk
              regering förbjudit den här typen av försäkringar? Varför har man
              inte förbjudit patientförsäkringar över huvud taget? Det var faktiskt
              så att vårdförsäkringarna ökade under Socialdemokraternas tid,
              just för att tillgängligheten blev så beklämmande låg att man
              kände ett behov av att få betala två gånger för att komma till
              vården.
            </seg>
            <seg n="b1f0a4fa">
              Det finns en retorik i socialdemokratin som säger att alla ska
              ha lika vård och att den ska vara behovsstyrd på det sättet. Men
              i praktiken tvingar man människor, på grund av att man skapar
              så låg tillgänglighet, att teckna försäkringar. Då gynnar man
              och stöder, vilket kan ses som en paradox men för mig är en naturlig
              konsekvens av politiken, de rika i att de facto få bättre tillgänglighet
              till vården.
            </seg>
            <seg n="7279755e">
              Det här är ett problem som Socialdemokraterna har, knappast alliansregeringen.
            </seg>
          </u>
          <note type="speaker" n="6f4e92ae">
            Anf. 31 YLVA JOHANSSON (s):
          </note>
          <u who="ylva_johansson_611fd6" xml:id="i-e525489252cbe01f-9" n="43d7254d">
            <seg n="35e2d7ac">
              Herr talman! När socialministern i sitt svar säger att utgångspunkten
              i detta förbättringsarbete är att den offentligt finansierade
              hälso- och sjukvården ska fungera så väl att det inte finns behov
              av att teckna privata vårdförsäkringar kan jag säga att det är
              många inom Helsingforss läns landsting som inte tror honom. Den
              utveckling vi har sett i Helsingforss läns landsting sedan det
              moderatledda styret tog över är att väntetiderna kraftigt har
              förlängts, särskilt när det gäller barnsjukvården, som Veronica
              Palm nyss berättade om.
            </seg>
            <seg n="dde833d7">
              Samtidigt som de här väntetiderna och köerna inom just barnsjukvården
              växer öppnas, som av en händelse, ett privat barnsjukhus som bara
              tar emot barn från de bättre bemedlade, från dem som har haft
              råd att teckna särskilda försäkringar. Man kan naturligtvis säga
              att det råkar vara en tillfällighet att det sammanfaller, men
              det är klart att det finns en hel del som ifrågasätter att det
              är en tillfällighet.
            </seg>
            <seg n="d3074d94">
              Vad det är för styre i landstinget påverkar naturligtvis. Man
              kan göra en jämförelse med det landsting som har den bästa tillgängligheten,
              som jag tror är Kalmar läns landsting. De har ett annat styre
              än man har i Helsingfors, där tillgängligheten har försämrats.
              Nu har olika landsting olika förutsättningar, och det ser olika
              ut, inte bara beroende på vem som styr. Men utvecklingen efter
              valet i Helsingfors har just när det gäller barnsjukvården blivit
              väldigt mycket sämre, samtidigt som man har kostat på sig skattesänkningar
              och välkomnat ett privat barnsjukhus.
            </seg>
            <seg n="cb375243">
              Begreppet barnsjukvårdsförsäkring är helt nytt. Vi har aldrig
              mött det tidigare. Det har aldrig varit aktuellt att ha några
              privata barnsjukvårdsförsäkringar. Det är en helt ny marknad som
              nu skapas.
            </seg>
            <seg n="9613c50f">
              De privata vårdförsäkringar som är en del av en företagshälsovård
              och som är betalade av arbetsgivaren har varit ganska vanliga
              under en längre tid. Jag tycker inte att det är något stort problem.
              Men när enskilda individer är rädda för att utvecklingen nu, i
              alla fall i Helsingforss läns landsting, går i den riktningen
              att man kanske inte kommer att ha tillgång till tillräckligt bra
              eller tillräckligt snabb sjukvård för sina barn blir det en rädslans
              politik, som gör att allt fler känner sig tvingade att teckna
              en privat barnsjukvårdsförsäkring.
            </seg>
            <seg n="c12aa2dd">
              Jag tycker att det är en oerhört allvarlig utveckling. Jag tycker
              att det är bekymmersamt att socialministern, som i retoriken säger
              sig vilja ha en annan utveckling, inte alls verkar bekymrad över
              detta.
            </seg>
          </u>
          <note type="speaker" n="1f796026">
            Anf. 32 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-d2ca6802eaefa538-12" n="060adf61">
            <seg n="27440e64">
              Herr talman! Först är det lite bekymmersamt att mina socialdemokratiska
              vänner helt och hållet bortser från det faktum att de som driver
              Barnsjukhuset Martina började planera detta sjukhus under den
              tid då Socialdemokraterna ledde landet. Det var det som gav dem
              grunden och idéerna att starta den här verksamheten. Jag tycker
              att det är viktigt att ha det klart för sig.
            </seg>
            <seg n="9a21d771">
              Man får möjligen intrycket av era inlägg att det skulle vara
              så här: Nu kommer det en borgerlig regering så låt oss starta
              ett privat barnsjukhus! Man bör då känna till bakgrunden, att
              de hade planerat det länge och att det var under er tid som de
              bestämde sig för att sparka i gång.
            </seg>
            <seg n="1b3c4796">
              När det är sagt vill jag också säga detta. Varje tisdag förflyttas
              jag från min roll på den nationella nivån att vara socialminister.
              Varje tisdagseftermiddag blir jag landstingspolitiker i Helsingfors.
            </seg>
            <seg n="cbce897a">
              Ni kan inte hålla grejerna på rätt nivåer. Jag tycker att det
              är rätt besvärande. Ni kastar siffror omkring er som inte går
              att kvalitetskontrollera, och när jag i efterhand kollar visar
              de sig många gånger vara helt felaktiga.
            </seg>
            <seg n="470cd44d">
              Situationen i Helsingfors är den att alliansmajoriteten i Helsingforss
              läns landsting har valt att garantera en ännu kortare väntetid
              inom barnmedicin än de nationellt överenskomna 90 dagarna. I stället
              gäller 30 dagar som gräns för när vårdgarantin träder i kraft
              för barn som behöver vård och behandling. Enligt den statistik
              som redovisas från Helsingforss läns landsting uppfylls också
              den utlovade 30-dagarsgränsen i de flesta fall men inte i alla.
              Väntetiderna varierar mellan tre och fyra veckor för avancerad
              behandling vid de flesta vårdenheter, till exempel Astrid Lindgrens
              Barnsjukhus.
            </seg>
            <seg n="aabc085c">
              Helsingforss läns landstingsfullmäktige beslutade så sent som
              i oktober att införa ett nytt ersättningssystem för barn- och
              ungdomsmedicinska mottagningar i närsjukvården. Detta bortser
              ni naturligtvis från, eftersom ni vill ställa mig till svars för
              något som ni beskriver på ett alldeles bestämt sätt som inte enbart
              är renhjärtat, om man får säga så.
            </seg>
            <seg n="65ec88ac">
              De ambitioner man har i Helsingforss läns landsting är naturligtvis
              att korta väntetiderna i barnsjukvården samtidigt som man avser
              att förbättra förutsättningarna för att jämföra kvalitet och skapa
              en tydlighet i resursfördelningen.
            </seg>
            <seg n="2aa3f448">
              Jag skulle vilja fråga Veronica Palm: Om du får bestämma, kommer
              man då att förbjuda det privata Barnsjukhuset Martina i Sverige?
              Vi har fört den diskussionen mellan våra partier tidigare. Då
              har jag fått uppfattningen att det, möjligen med undantag för
              Vänsterpartiet, inte finns något parti som vill förbjuda.
            </seg>
            <seg n="c1db94b0">
              Partier som arbetar seriöst med de här frågorna arbetar med sikte
              på att ta till vara det som är grunderna för svensk hälso- och
              sjukvård, nämligen att vi finansierar vården gemensamt och att
              vården ges efter behov. Vi ska arbeta för att den offentliga vården
              levereras på ett sådant sätt att vi onödiggör kompletterande försäkringar
              som människor betalar och alltså betalar vården en gång till.
            </seg>
            <seg n="6cf7696c">
              Finns det någon skillnad i politiken mellan den politik som jag
              bedriver, den politik som Socialdemokraterna bedriver och den
              politik som Veronica Palm skulle vilja bedriva? Det låter här
              som om Veronica Palm skulle vilja förbjuda, och i så fall borde
              hon höja rösten väl så mycket mot Ylva Johansson som mot undertecknad.
            </seg>
          </u>
          <note type="speaker" n="404ba706">
            Anf. 33 VERONICA PALM (s):
          </note>
          <u who="veronica_palm_ed0547" xml:id="i-b08d77c8227d4246-1" n="afd8ece6">
            <seg n="ebd7e940">
              Herr talman! Ja, det finns en tydlig skillnad mellan den politik
              som Göran Hägglund och hans kolleger i regeringen och i Helsingforss
              läns landsting bedriver och den som jag vill bedriva. Jag vill
              bedriva en politik där de facto behovet av privata barnsjukvårdsförsäkringar
              det är ett så nytt ord att jag knappt kan det inte behövs. Det
              som händer i de landsting där dina kamrater styr är att köerna
              ökar och att man ser ett behov av detta. Köerna i Helsingforss
              läns landsting har ökat de senaste åren. I dag är det 1 926 barn
              som står i kö till specialistvård. Det gynnar några. Det gynnar
              dem som tjänar pengar på det försäkringsbolagen och det privata
              barnsjukhuset.
            </seg>
            <seg n="5d2b3d35">
              Som förälder i ett landsting där man inte har tillgänglighet
              till vården för sina barn och där man har en oro för att vården
              verkligen finns där är det logiskt att svara ja på frågan: Vill
              du teckna en försäkring, så att ditt barn ska ha rätt till vård?
              Det är klart att alla vill det! Det är klart att alla vill att
              deras barn ska ha bästa tänkbara vård om olyckan skulle vara framme.
              Problemet är bara att alla inte kan det.
            </seg>
            <seg n="27c2dc56">
              Den försäkring som i dag erbjuds för att man ska få komma till
              Martina kostar någonstans mellan 3 500 och 4 000 kronor för ett
              barn. Det är inte alla som kan betala de pengarna. Och alla får
              inte det: Ett barn som har en kronisk sjukdom, är för tidigt fött
              eller har astma kan antingen nekas att teckna försäkring eller
              få teckna en försäkring med undantag för just de sjukdomar barnet
              har. Det är klart att det inte ökar tillgängligheten i vården!
            </seg>
            <seg n="d41a8ec3">
              Det som gör mig om möjligt än mer orolig är den övriga utvecklingen
              när det gäller vården. Ungefär samtidigt som man ser att köerna
              ökar väljer man i Helsingforss läns landsting att prioritera att
              sänka skatten, och man välkomnar och understöder ett privat barnsjukhus,
              ett helt privatfinansierat barnsjukhus. Man fattar samtidigt också
              beslut om att den offentliga vården har rätt att sälja vårdplatser
              till försäkringspatienter. Man låter alltså försäkringspatienter
              köpa sig före i vården. Det gör mig om möjligt än mer orolig,
              för då finns det ju plötsligt ett skäl att köpa den där barnförsäkringen.
            </seg>
            <seg n="2a8a3deb">
              Även om Martina bara kan erbjuda lite hostmedicin och titta i
              halsen blir man i dag lite förvånad när ens barn faktiskt är sjukt
              och man inte får någon vård för den extra tilläggsförsäkring som
              man har betalat för man har betalat en andra gång för vården.
              Men i en utveckling där man öppnar för att sälja platser till
              försäkringspatienter får man ju precis det som vi har pratat om
              så länge, nämligen gräddfiler i vården. Då är vi inne i det på
              riktigt. Man kan köpa sig före kön.
            </seg>
            <seg n="3f9651d6">
              Då måste jag igen få fråga: Hur kan det vara förenligt med barnkonventionen
              att ge möjligheten att betala extra för att få en vårdplats, för
              att få barnsjukvård tidigare än andra eller för att köpa sig före
              i kön? Hur kan det vara förenligt med barnkonventionens artiklar
              om likabehandling av barn och om bästa möjliga vård för alla barn?
            </seg>
          </u>
          <note type="speaker" n="edc2fe12">
            Anf. 34 FINN BENGTSSON (m):
          </note>
          <u who="unknown" xml:id="i-f7ab3a71c0216c75-7" n="2f70829a">
            <seg n="7a032188">
              Herr talman! Här står alltså helt olika idéer om hur man ska
              lösa ett i grunden gemensamt problem mot varandra. Jag vill bara
              återkoppla till att svaret från socialministern entydigt antyder
              det som vi i alliansen arbetar för. Utgångspunkten är naturligtvis
              att vi finansierar vården solidariskt över skattsedeln. Därmed
              ska det inte finnas behov av sjukvårdsförsäkringar.
            </seg>
            <seg n="f71f2b44">
              Varför har de då uppkommit? Det är inte under de två år som regeringen
              på reformagendan har satt upp en massa idéer om hur patienten
              ska sättas i centrum, om hur patienten får sina rättigheter stärkta
              och om vårdgarantier och annat alltså en form av piska och samtidigt
              morötter. Vi måste öppna för en större mångfald.
            </seg>
            <seg n="7fd79ead">
              Det är ingen hemlighet att rätt många funderade på att just på
              grund av tillkortakommanden från Socialdemokraterna, med urusel
              tillgänglighet i vården, såväl vuxen- som barnsjukvård, komma
              in och erbjuda sina tjänster men vågade inte på grund av att Socialdemokraterna
              under tryck från Vänsterpartiet inte ens verkade känna detta som
              något värt att satsa på för att implementera mångfaldstänkande
              i utförandet. Nu har man etablerat en sådan verksamhet, och då
              får man kritik för att den har kommit. Min fråga är återigen:
              Vad är alternativet? Ska man förbjuda den här typen av vård och
              förbjuda vårdförsäkringar för såväl vuxna som barn? I så fall:
              Varför har man inte gjort det under alla de år man har kunnat
              styra, och då man har förfasat sig över detta?
            </seg>
            <seg n="3ce2784a">
              I stället vill man tala om skattehöjningar, samtidigt som man
              lämnade över ett land med massarbetslöshet, där det var väldigt
              få som betalade skatt jämfört med i dag. Jag tycker att det i
              den finanskris vi står inför är förfärande att få höra att lösningen
              är ännu mer av gammal socialdemokrati, där vi kommer att få ännu
              färre som betalar skatt och där de som betalar ska betala mer.
              Sedan kommer tillgängligheten och ransoneringssjukvården som uppstår
              att fortfarande skapa de värsta gräddfiler man kan få. De starka
              kommer fram i ett socialdemokratiskt samhälle, inte de svaga.
            </seg>
          </u>
          <note type="speaker" n="e208418b">
            Anf. 35 YLVA JOHANSSON (s):
          </note>
          <u who="ylva_johansson_611fd6" xml:id="i-e525489252cbe01f-10" n="43d7254d">
            <seg n="d0f0cca1">
              Herr talman! Nej, socialministern, vi talar inte bara om Helsingforss
              läns landsting. Vi talar också om regeringens politik. Det är
              snart två år sedan socialministern, jag och några till stod här
              och debatterade med anledning av att regeringen hade föreslagit
              och riksdagen sedan beslutade att ta bort den så kallade stopplagen
              och göra det tillåtet med gräddfiler i sjukvården. Man gjorde
              det tillåtet för den som kan betala extra att gå före i kön i
              den offentligt finansierade sjukvården.
            </seg>
            <seg n="3cc2deaa">
              I den debatten sade socialministern nu har jag inte protokollet
              framför mig ungefär så här: Jag hoppas att denna signaleffekt
              går fram. Jo tack, det tycks den ha gjort. Det är ju det vi ser.
              Nu är det tillåtet. Nu är det välkommet att också öppna för gräddfiler
              i sjukvården.
            </seg>
            <seg n="b4153ca8">
              Det är klart att om man vill förbättra sjukvården och tillgängligheten
              får man inte bara prata om det utan också prioritera det. Men
              det regeringen och socialministern själv har prioriterat är helt
              andra frågor. Socialministern har själv lagt ned mer energi på
              fastighetsskatten än på sjukvården, och regeringen som helhet
              har som åtgärd för nästan alla samhällsproblem använt nya skattesänkningar.
              Det var också det som var huvudnumret i den senaste budgetpropositionen.
            </seg>
            <seg n="c732edce">
              Det är stora skillnader mellan den socialdemokratiska politiken
              och regeringens politik. Det syns till exempel i synen på vad
              man vill prioritera, om vi ska tillåta gräddfiler i sjukvården
              eller om det är behoven som ska styra och vi ska säga nej till
              att plånboken får styra.
            </seg>
          </u>
          <note type="speaker" n="68860242">
            Anf. 36 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-d2ca6802eaefa538-13" n="060adf61">
            <seg n="9afc779c">
              Herr talman! Vi har haft tre interpellationsdebatter här tidigare
              där jag har tyckt att det varit en strävan efter att hitta det
              som är gemensamt, alltså: Vad är problemet? Vad kan vi göra åt
              det?
            </seg>
            <seg n="cdf78033">
              Jag var lite glad när Mona Sahlin tillträdde och hon förde en
              del resonemang: Kanske har vi socialdemokrater varit lite väl
              dogmatiska. Jag är kanske inte så rädd för det där med privata
              initiativ inom vården.
            </seg>
            <seg n="3c2b73a4">
              Och så har hon sagt ungefär som jag brukar säga, att en gemensam
              finansiering med många utförare och vård efter behov är en ganska
              bra idé.
            </seg>
            <seg n="f4ade28d">
              Jag vet inte om mina kolleger från Socialdemokraterna har hört
              Mona Sahlin säga detta. För vad man nu gör är att man försöker
              injaga skräck och oro i människor. Man försöker framställa det
              som någonting annat än vad verkligheten faktiskt innebär och som
              att Socialdemokraterna står för någonting annat än vad man åtminstone
              tidigare har stått för.
            </seg>
            <seg n="c85e76d8">
              Jag skulle än en gång, eftersom jag inte fick svar förra gången,
              vilja höra av Veronica Palm om det är så att Veronica Palm vill
              förbjuda Barnsjukhuset Martina. Ja eller nej? Det borde ju gå
              att svara ja eller nej på den frågan.
            </seg>
            <seg n="aac78c78">
              Jag har kommit fram till att det inte är en bra idé att försöka
              förbjuda en sådan verksamhet, utan det som jag och andra får göra
              som är intresserade av att förbättra den offentligt finansierade
              vården och få den att fungera så bra som möjligt är att arbeta
              med att öka tillgängligheten. Det handlar om ett fortsatt arbete
              för kvalitetsförbättring som gör att människor ska komma fram
              till att de inte vill betala för vården en gång till.
            </seg>
            <seg n="5042a880">
              Jag vänder mig lite grann mot det sätt på vilket ni nu resonerar,
              för jag tror att ni kan bättre än det här. Den nivå som ni nu
              tar ned diskussionen till blir varken seriös, framåtsyftande eller
              någonting som kommer att glädja de personer som ännu får vänta
              på vård alltför länge. Det är där som jag tycker att vi borde
              lägga ned kraften.
            </seg>
            <seg n="dc165a99">
              Att lägga ned kraften på att sabla ned mig för att det startas
              ett privat sjukhus som började planeras under er tid är ju ett
              stickspår i debatten om man är ute efter att underlätta eller
              förbättra för de människor som väntar på vård och omsorg. Man
              kan välja den tonen. Man kan välja det spåret. Men då skiljer
              man ju ut sig från kretsen av personer som vill vara med och bidra
              till en förbättring av hälso- och sjukvården, och det är där jag
              tror att människor vill att vi ska befinna oss.
            </seg>
          </u>
          <note type="speaker" n="1ff09bec">
            Anf. 37 VERONICA PALM (s):
          </note>
          <u who="veronica_palm_ed0547" xml:id="i-b08d77c8227d4246-2" n="afd8ece6">
            <seg n="e60b70c2">
              Herr talman! Jag ska börja med svaret och med en fråga till socialministern.
            </seg>
            <seg n="af4ce320">
              Jag tyckte att jag svarade i mitt första inlägg. Jag vill ha
              en gemensam vård för alla barn som är så pass bra att behovet
              av ett privat barnsjukhus inte finns.
            </seg>
            <seg n="4d1d8606">
              Socialministern beskyller mig för att piska upp en stämning av
              oro och skräck hos föräldrar när det de facto är den verklighet
              som finns i det borgerliga Sverige som skapar den oro som gör
              att föräldrar känner att de måste teckna en privat barnsjukvårdsförsäkring
              för sina barn.
            </seg>
            <seg n="e5036246">
              När den oron inte finns då finns heller inte behovet av Martina
              eller andra privata barnsjukhus. När den gemensamma barnsjukvården
              är så pass bra finns inte behovet, och då är det inte intressant
              med förbud eller inte. Jag är inte den som tänker lagstifta eller
              förbjuda. Jag vill inte ha behovet.
            </seg>
            <seg n="4355ffd4">
              Då måste jag ställa en fråga till Göran Hägglund. Om du nu säger
              i ditt interpellationssvar att du tycker samma sak, att den gemensamma
              vården ska vara så pass bra, undrar jag: Vad gör du för att säkerställa
              det?
            </seg>
            <seg n="c8c18579">
              Det här är ju uppochnedvända världen. Det är uppochnedvända världen
              med en barnsjukvård i Sveriges största landsting, i Helsingforss
              läns landsting, där man först ska teckna en privat försäkring.
              Man ska bli godkänd, vilket inte alla blir. Man ska betala. Och
              när man väl har fått den gäller den inte för allvarliga sjukdomar.
              Den gäller för de friska och för de rika, och det är ett vägval.
            </seg>
            <seg n="b309f177">
              Göran Hägglund! Det är ingen pseudodebatt. Det är inget stickspår.
              Det här är ett vägval i synen på sjuka barn. Vill vi ha en sjukvård
              som prioriterar rika, friska barn, eller vill vi ha en sjukvård
              där alla barn är lika värda och där det är behoven av vård som
              ska styra, även för barnen?
            </seg>
            <seg n="e74d4ac6">
              Jag vet var jag står. Jag vill ha en sjukvård som är till för
              alla och där behoven styr, men frågan är var regeringen står.
            </seg>
          </u>
          <note type="speaker" n="4a4e7a9b">
            Anf. 38 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-d2ca6802eaefa538-14" n="060adf61">
            <seg n="d5169ca5">
              Herr talman! Jag tror att alla som har sett vad jag har arbetat
              för, de förslag som jag har lagt fram och de initiativ som jag
              har tagit, vet att det går ut på att underlätta så att alla människor
              i vårt land ska ha tillgång till en tillgänglig och högkvalitativ
              vård.
            </seg>
            <seg n="6ce6eef2">
              När det gäller Helsingfors tycker jag att den debatten huvudsakligen
              bör föras i Helsingforss läns landsting, i de sammanhangen. Sedan
              finns det sådant som har bäring på den nationella politiken som
              också jag ska vara med och debattera.
            </seg>
            <seg n="5e23b61e">
              När det gäller Vårdval Helsingfors och de förändringar som har
              skett där gläder jag mig åt att det till exempel har tillkommit
              en ny mödravårdscentral i Kista-Rinkeby. Jag gläder mig åt att
              det har tillkommit barnavårdscentraler i Farsta, i Kista-Rinkeby,
              i Södertälje och så vidare. Jag gläder mig åt att man i Helsingforss
              läns landsting under 2008, alltså den tid som man kan överblicka,
              har tagit emot långt fler personer än vad man gjorde året innan,
              det vill säga under den tolvmånadersperioden. Man behandlar alltså
              väldigt många fler personer.
            </seg>
            <seg n="240cfa78">
              Om det sedan tillkommer väldigt många fler människor till vården
              kan det inom vissa segment på vissa områden bli köer som man då
              måste göra sitt yttersta för att bemöta.
            </seg>
            <seg n="b2527d33">
              Vi har i många debatter här tidigare framfört vad vi gör, till
              exempel i form av vårdgarantipengar till landstingen, i form av
              en extra kömiljard till landstingen som visar att de kan korta
              väntetider och i form av förbättring och förstärkning på IT-infrastrukturområdet
              som gör att vi kan effektivisera och öka möjligheten till kontakter
              mellan till exempel läkare och patient. Vi åstadkommer alltså
              effektiviseringar som gör att patientmötet kan få ett större utrymme.
              Det är sådana effektiviseringar och förbättringar som jag vill
              se.
            </seg>
            <seg n="f13731a0">
              Sverige står fortsatt på en grund som innebär att vården finansieras
              gemensamt och att vård ges efter behov, herr talman.
            </seg>
          </u>
          <note n="0cb5b519">
            Överläggningen var härmed avslutad.
          </note>
          <note n="477c083f">
            7 § Svar på interpellation 2008/09:68 om räddningspaket för världens
            fattiga
          </note>
          <note type="speaker" n="a00b9963">
            Anf. 39 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-79dff9417d671c5a-0" n="cc71467a">
            <seg n="6b27ddb9">
              Herr talman! Bodil Ceballos har frågat mig om jag i ljuset av
              den pågående finansiella krisen avser att ta några specifika initiativ
              för att säkerställa att millenniemålen kan nås, till exempel i
              form av ett globalt räddningspaket samt att öka resurserna till
              UNDP och andra FN-organ som arbetar med fattigdomsbekämpning.
            </seg>
            <seg n="b59c1b5a">
              Jag vill börja med att helt instämma i Bodil Ceballos analys
              av allvaret i den finansiella krisen, som vi kanske bara har sett
              början på och som riskerar att slå allra hårdast mot de allra
              fattigaste människorna i världen. Denna kris i kombination med
              andra kriser, som till exempel livsmedelspriskrisen samt klimatförändringarna,
              förstärker insikten om att vi alla är ömsesidigt beroende av varandra.
              Kriserna måste tacklas genom stärkt internationellt samarbete
              och ökad multilateralism.
            </seg>
            <seg n="0467645b">
              Därför var det extra lägligt att, som Bodil Ceballos mycket riktigt
              påpekar, världens ledare nyligen samlades för att åter diskutera
              vad vi kan göra tillsammans för att nå millenniemålen. Detta skedde
              den 25 september i år i form av ett toppmöte i FN:s generalförsamling
              i New York. Jag representerade Sverige vid det mötet, vilket förstärkte
              det politiska ledarskapet kring millenniemålen som så väl behövs
              när vi halvvägs står inför stora kriser och utmaningar. Ett nytt
              toppmöte kommer att äga rum redan om två år, vilket jag välkomnar
              och ser som en ny möjlighet att driva på världssamfundets ansträngningar.
            </seg>
            <seg n="34cd7f40">
              Millenniemålen är förpliktande för hela världssamfundet, även
              för Sverige. Målen utgör därför en grundpelare i svensk utvecklingspolitik
              och i vårt utvecklingssamarbete. Men vad gör då Sverige i dessa
              kristider för att bidra till uppfyllandet av målen samt till fattigdomsminskning?
            </seg>
            <seg n="b0725f57">
              För det första är Sverige ett föregångsland när det gäller en
              samstämmig politik för en rättvis och hållbar global utveckling.
              Alla politikområden ska sträva mot samma mål och vara ömsesidigt
              förstärkande i våra globala ansträngningar.
            </seg>
            <seg n="60b2a6d5">
              För det andra är det viktigt att världens rika nationer håller
              fast vid sina utfästelser om bistånd. Även här är Sverige ett
              föregångsland. Vi är sedan länge en av de relativt sett absolut
              största biståndsgivarna i världen. Mellan 2007 och 2009 kommer
              alliansregeringen att ha ökat biståndsramen med nästan 4 miljarder
              kronor. Världens givarländer har dock ett samlat ansvar för att
              bidra till att främja fattiga människors möjlighet att förbättra
              sin egen situation och därmed ta sig ur fattigdom. Samtliga givarländer
              bör därför återbekräfta sina tidigare gjorda löften om ökade volymer.
            </seg>
            <seg n="beb6b1b4">
              För det tredje arbetar regeringen för en resultatstyrd utvecklingspolitik
              med kvalitet och effektivitet som viktigaste komponenter. Våra
              biståndspengar ska användas till rätt saker. Fokuseringen på antalet
              samarbetsländer är ett bra exempel på hur vi effektiviserar och
              kvalitetssäkrar vårt bilaterala utvecklingssamarbete. Detta har
              gett oss utrymme att stärka vårt fokus på Afrika, där behoven
              är som allra störst.
            </seg>
            <seg n="a9040fb0">
              Även inom det multilaterala utvecklingssamarbetet agerar vi strategiskt
              för att öka effektiviteten. Baserat på grundliga bedömningar av
              våra samarbetsorganisationer väljer vi 2009 att totalt sett öka
              basbidragen till FN:s fonder och program som har tydliga mandat
              att arbeta med uppfyllandet av millenniemålen samt bidra till
              fattigdomsminskning. Sverige kvarstår som en av de absolut största
              givarländerna till UNDP och förstärker nu dialogen med organisationen
              för att bättre kunna bidra till gemensamma mål. Sverige arbetar
              också aktivt för att reformera FN:s utvecklingssamarbete, till
              exempel stärka världsorganisationens resultatfokus samt dess arbete
              med jämställdhetsfrågor.
            </seg>
            <seg n="79a25c5a">
              Utöver FN bidrar Sverige till millenniemålsuppfyllelse genom
              andra multilaterala kanaler. Exempelvis fortsätter vi att bidra
              stort till Internationella utvecklingsfonden, vilken är den del
              av Världsbanken som inriktar sig på de fattigaste länderna. Sverige
              har även bidragit till bankens åtgärder för att stödja de mest
              utsatta människorna i de länder som drabbats värst av livsmedels-
              och oljepriskriserna och för att stödja kvinnors ekonomiska deltagande.
              Vidare är vi en viktig givare till Internationella jordbruksfonden,
              IFAD samt till Afrikanska och Asiatiska utvecklingsbanken. De
              multilaterala utvecklingsbankerna kommer att ha en viktig roll
              när det gäller att bistå fattiga länder som drabbas av finanskrisen,
              och Sverige kommer aktivt att följa policydialogen i bankerna
              framöver. På liknande sätt verkar Sverige aktivt i styrningen
              av Globala fonden mot aids, tuberkulos och malaria för att fondens
              verksamhet framför allt ska fokusera på de fattigaste länderna.
            </seg>
            <seg n="b0530abc">
              För det fjärde fortsätter regeringen att kraftfullt agera inom
              våra prioriterade områden i utvecklingspolitiken. Speciella satsningar
              kommer att genomföras framöver med tydliga kopplingar till millenniemålsuppfyllelse
              samt fattigdomsminskning: en särskild satsning på demokrati och
              yttrandefrihet, 100 miljoner kronor för ett flerårigt initiativ;
              en särskild klimatsatsning, 4 miljarder kronor över perioden 20092011;
              satsning på förbättrad mödrahälsa och sexuell och reproduktiv
              hälsa och rättigheter, 100 miljoner kronor 2009, samt ett initiativ
              för att minska de negativa effekterna av livmedelsprishöjningarna,
              100 miljoner kronor 2009. Allt detta känner ni till, eftersom
              riksdagen nu har att behandla detta i årets budget.
            </seg>
            <seg n="17026303">
              För det femte vill jag lyfta fram det omfattande humanitära stöd
              som Sverige ger. Vi är bland de fem sex största givarna i världen
              och har ambitionen att fortsätta att hålla en hög profil på detta
              område. Det humanitära biståndet är visserligen helt behovsbaserat
              och har som primärt mål att rädda liv och minska mänskligt lidande.
              Men de humanitära organisationerna bidrar också indirekt, i varierande
              grad, till att millenniemålen uppfylls. Då det oftast är de fattigaste
              kvinnorna, männen och barnen som är de mest utsatta i olika former
              av katastrofsituationer och därmed har störst humanitärt behov
              riktas en övervägande del av det humanitära stödet till denna
              grupp.
            </seg>
            <seg n="b3089c8b">
              Herr talman! Sammanfattningsvis består regeringens utvecklingssamarbete
              av många komponenter. Vi kommer genom vår alltmer resultatinriktade
              utvecklingspolitik att oförtrutet och enträget försvara vår plats
              som en av världens ledande nationer när det gäller att bidra till
              millenniemålens uppfyllande och att skapa förutsättningar för
              fattiga människor att förbättra sina levnadsvillkor.
            </seg>
          </u>
          <note type="speaker" n="76298159">
            Anf. 40 BODIL CEBALLOS (mp):
          </note>
          <u who="bodil_ceballos_024a44" xml:id="i-5c7f983152cc81e8-0" n="811f8db9">
            <seg n="7a9f1000">
              Herr talman! Jag vill börja med att tacka för svaret som är en
              ordentlig genomgång av vad Sverige faktiskt gör. Men det är inte
              i lika stor utsträckning en genomgång av vad Sverige planerar
              att göra just med tanke på den aktuella finanskrisen, utan mer
              vad vi gör. Men jag kanske inte var tillräckligt uppmärksam.
            </seg>
            <seg n="6c115ecf">
              Precis som ministern säger är Sverige ett land som tar fattigdomsproblematiken
              på allvar. Ministern tar också upp den finansiella krisens påverkan
              och sätter den i samband med andra kriser som livsmedelskrisen
              och klimatförändringarna och att alla dessa faktorer samverkar.
              Det är mycket bra att ministern gör det.
            </seg>
            <seg n="75541eee">
              Det Sverige gör och historiskt har gjort inom biståndet är också
              bra. Det är något som vi kan vara väldigt stola över och som har
              gett oss ett gott renommé runt om i världen.
            </seg>
            <seg n="c526a75c">
              Jag och ministern är inte riktigt överens om att det är regeringen
              som anslår 4 miljarder mer till biståndet för 20072009. Det beror
              snarare på enprocentsmålet som riksdagen ställt sig bakom tidigare.
              Det är alltså riksdagen som är grunden till tidigare fattade beslut
              som ökar biståndsbudgeten på det här sättet. Ministern har väl
              snarare haft det svårt att hålla fingrarna borta från enprocentsmålet,
              men det är en annan fråga som vi kan ta upp i budgetdebatten sedan.
            </seg>
            <seg n="fcf7e809">
              Det jag inte tycker att jag får riktigt svar på är om regeringen
              tänker ta några specifika initiativ till följd av finanskrisen.
              Den har ju uppkommit på ett senare stadium än när budgeten skrevs.
              Jag menar nya initiativ, inte det som vi redan har gjort eller
              gör.
            </seg>
            <seg n="f8c07087">
              Inte heller får jag svar på om ministern tänker ta initiativ
              till ett globalt räddningspaket för världens fattiga. Orsaken
              till mina frågor är naturligtvis att det för det mesta är de allra
              fattigaste som drabbas när världen krisar.
            </seg>
            <seg n="40a594ad">
              I min interpellation tar jag upp hur USA:s regering antagit ett
              jättelikt räddningspaket på 700 miljarder dollar för att rädda
              giriga och oansvariga bolag i finanssektorn. Om man sätter det
              i relation till de ynka 72 miljarder dollar om året som FN har
              begärt för att millenniemålen ska kunna förverkligas till år 2015
              ser man att det är en spottstyver i sammanhanget.
            </seg>
            <seg n="cf9142db">
              Konsekvensen av den pågående finanskrisen i USA är väldigt oroande
              för alla parter i hela världen. Vi är alla drabbade på ett eller
              annat vis. Det ena krispaketet följer efter det andra.
            </seg>
            <seg n="c057dc12">
              I många utvecklingsländer riskerar den här redan svåra situationen
              att förvärras. FN:s generalsekreterare har varnat för att den
              pågående finanskrisen riskerar att drabba miljarder människor.
              Den slår allra hårdast mot de redan fattiga förstås. När USA:s
              och andra rika länders intressen riktas mot de egna ekonomierna
              finns det självklart en uppenbar risk att fokus flyttas ännu mer
              från världens fattiga.
            </seg>
            <seg n="680bd5cd">
              När det handlar om att uppfylla redan ingångna åtaganden att
              ge bistånd är länderna inte alls lika snabba att rycka ut som
              när bankerna hotas av konkurs. Därför skulle det vara bra om Sverige
              faktiskt tar initiativ att få upp även andra länder på banan.
              Det handlar inte bara om att vi föregår med gott exempel själva
              utan att vi också faktiskt sätter press på de andra så att de
              infriar sina löften. Jag tror att FN skulle uppskatta den draghjälpen.
              Jag tror säkert att ministern redan ger den draghjälpen, men kanske
              behövs det ännu mer så att vi andra vet om att ministern gör det.
            </seg>
            <seg n="a27c9f3a">
              Att föreslå ett räddningspaket för världens fattiga är ett bra
              initiativ som ministern skulle kunna ta. Det skulle också kunna
              vara ett svar på två av mina frågor på en gång.
            </seg>
            <seg n="c701452e">
              Den tredje kommer jag väl inte att hinna med att ta upp nu, utan
              den får jag ta upp i nästa inlägg. Utöver det: Om Sverige skulle
              vilja anslå ännu mer medel till fattigdomsbekämpning än vi redan
              gör har jag ingenting emot det.
            </seg>
          </u>
          <note type="speaker" n="b74e1e87">
            Anf. 41 FINN BENGTSSON (m):
          </note>
          <u who="unknown" xml:id="i-f7ab3a71c0216c75-8" n="2f70829a">
            <seg n="69bffd97">
              Herr talman! Det här var en intressant interpellation på ett
              område som jag enbart tangerar då och då i min politiska gärning.
              Icke desto mindre är det en väldigt viktig interpellation om ett
              viktigt tema.
            </seg>
            <seg n="a1a57c9f">
              Jag upplever att det här är en fundering över att vilja och att
              kunna. Det är definitivt inget fel på Bodil Ceballos vilja, vare
              sig när det gäller det skriftliga eller det muntliga anförandet.
            </seg>
            <seg n="6f552907">
              Men det är definitivt heller inte någon brist på vilja från biståndsministern.
              Jag får passa på att tacka för ett alldeles utmärkt uttömmande
              svar som lärde mig väldigt mycket om den utrikespolitik jag har
              fått föredragen för mig. Jag tycker att den på de här områdena
              blir alltmer konsistent och framåtsyftande och inte minst fylls
              med ett innehåll.
            </seg>
            <seg n="e0bdf214">
              Herr talman! Det är definitivt inte heller någon brist på biståndsministerns
              möjligheter att kunna genomföra allt det hon nämner i sitt kloka
              svar. Kanske är det framför allt viktigt nu när vi ser en världsekonomi
              som bromsar in och kanske till och med en hotande recession.
            </seg>
            <seg n="f658f2c9">
              Jag måste när jag hört interpellanten lägga ut texten om vad
              vi borde göra och inte minst vad hon hoppas att statsrådet ska
              göra åt saken fråga vad Miljöpartiet funderar över som lösning
              på problemet. Det kan ändå vara några andra lösningar än att jaga
              USA.
            </seg>
            <seg n="710129d1">
              Vi måste också ha ett land som kan upprätthålla den höga standard
              av bistånd som just biståndsministern lyfte fram att vi sätter
              av. Om man i en hotande recession tänker sig att primärt samarbeta
              med ett parti som försatte det här landet i massarbetslöshet under
              en högkonjunktur, hur tänker man sig då att man ska få skattemedel
              av dem som inte arbetar och som måste försörjas av andra för att
              sedan kunna ge till världens fattiga?
            </seg>
            <seg n="55a6cd64">
              Hur blir det om man till och med ska samarbeta med ett parti
              som Vänsterpartiet det får vi väl hoppas inte blir aktuellt som
              dessutom ska ha offentliga utgifter för att finansiera ytterligare
              ett par hundra tusen offentliganställda i vården? Det är nog så
              välkommet, men det ger ju ingen rimlig möjlighet att förse några
              utanför det här landet med resurser.
            </seg>
            <seg n="7c519f59">
              Och hur blir det med Miljöpartiet självt? Hur funderar man till
              exempel kring sitt förslag om friåret? På vilket sätt skapar det
              mer resurser att dela med sig av till de fattiga att man primärt
              försöker ha en reform för att folk inte ska arbeta? Vi ser nu
              att arbetslösheten kanske måste öka oavsett vilken regering som
              sitter på grund av det finansiella läget.
            </seg>
            <seg n="a080cfef">
              De frågorna ställer jag mig och vill gärna ha ett svar på här.
            </seg>
            <seg n="c1134784">
              Hur det blir om man låter bankerna gå omkull och inte har en
              ansvarsfull finanspolitik i ett krisskede har vi redan erfarit,
              och vi har fått mycket uppskattning för att vi nu snabbt tillsammans
              i Europa implementerar stöd för bankernas överlevnad, för de enskildas
              skull som är beroende av bankerna, inte alls för bankernas egen
              skull. Att låta banksystemet och det finansiella systemet gå för
              fäfot och sedan tro att vi, i ett läge där industrin inte kan
              få sina nödvändiga krediter och tryggheten över huvud taget med
              lånesystemet inte finns kvar, kan få ytterligare några spektakulära
              pengar någonstans ifrån att dela med oss till de fattiga runt
              om i världen är frågor som väntar på sitt svar i Miljöpartiets
              egna lösningar.
            </seg>
            <seg n="51e97858">
              Sist, herr talman, men inte minst har Miljöpartiet nu glädjande
              nog annonserat att de trots allt förstår att Europasamarbete är
              viktigt för globalt samarbete. Min bedömning är att Europasamarbetet
              i grunden mest har med fred och stabilitet att göra. Kanske är
              detta det enskilt allra starkaste incitamentet för att vi gemensamt
              ska kunna närma oss de stora problem som världens fattiga har.
              Frågan är om Bodil Ceballos tycker att hon och Miljöpartiet bör
              stärka EU-samarbetet av den anledningen att EU kommer att vara
              ett av de instrument som biståndsministern har för att få ytterligare
              stöd för verksamheter av det slag som det frågas om i interpellationen.
            </seg>
            <seg n="e3a208d9">
              Det var ett antal frågor som jag gärna ser ett svar på under
              dialogen om denna mycket spännande interpellation.
            </seg>
          </u>
          <note type="speaker" n="a1b46090">
            Anf. 42 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-79dff9417d671c5a-1" n="cc71467a">
            <seg n="d0f12121">
              Herr talman! Jag måste säga att jag tycker att det är väldigt
              bra att vi vid den här tidpunkten får den här typen av interpellation
              från Bodil Ceballos, givet att vi nu står inför väldigt stora
              utmaningar. Vi ser hur finanskrisen gastkramar även den svenska
              ekonomin och hur den framför allt får sådana effekter på utvecklingsländerna
              som vi kanske ännu inte har anat vidden och konsekvenserna av.
              Därför är det viktigt att fundera på vad vi kan göra i detta läge.
            </seg>
            <seg n="5b2e0171">
              Jag valde att i mitt svar först och främst framhålla riksdagen,
              för det är riksdagen som i slutänden beslutar om hur den svenska
              utvecklingspolitiken ska se ut. Regeringen har nu lagt fram ett
              antal progressiva förslag. Det handlar inte om att just nu komma
              med ett stort paket, men mycket väl om att från svensk sida stå
              fast vid vad vi redan gör, göra mer och göra det bättre.
            </seg>
            <seg n="8f24c5ed">
              Då handlar det väldigt mycket om att dels anslå medel, för behoven
              finns, dels bidra till att göra förändringar och agera samstämmigt,
              se till att vi har en politik där man samverkar för att uppnå
              millenniemålen, se till att det inte bara är inom biståndet utan
              också inom handels-, säkerhets- och klimatpolitik och annat där
              man agerar samfällt för att titta på de globala utmaningar som
              vi har identifierat.
            </seg>
            <seg n="dfebec6d">
              Sverige är i detta läge ett föredöme både vad gäller volymer
              och att vi ställer krav på andra att faktiskt leva upp till gjorda
              åtaganden. Det finns löften som ännu inte är infriade, något som
              gör att det kanske uppfattas som ett dubbelt svek. Finanskrisen
              har sin utgångspunkt i de rika ländernas gjorda misstag, men den
              drabbar allra värst de fattigaste länderna.
            </seg>
            <seg n="9049d6f6">
              Finanskrisen är en global företeelse som också, det har vi nu
              sett, har fått en global lösning. Där har man lyckats samordna.
              Jag hoppas att man kan lära sig någonting av detta. I finanskrishanteringen
              ägnar man sig nu åt att garantera betalningssystemen och återfå
              trovärdighet, att se till att det blir mer av transparens. Det
              är viktigt att lära sig läxan, att få andra typer av beslutsmekanismer
              och så vidare. Det finns en mängd lärdomar att dra från finanssektorn.
              Jag hoppas att detta initiativtagande och ledarskap kan spilla
              över på andra strategiska utmaningar, såsom fattigdomsbekämpningen,
              och att den kapaciteten kan komma till nytta också i utvecklingsfrågorna.
              Lite stärkt i detta är jag efter G 20-ländernas möte i Washington
              under helgen som gick. Där anas ändå vikten av att jobba med öppenhet,
              transparens, att inte stänga marknader, att se till att det finns
              en global ekonomi som måste fungera för alla och där man också
              mer tydligt än tidigare påminner om gjorda biståndslöften som
              nu ska infrias.
            </seg>
            <seg n="06b5d62a">
              Jag har för egen del verkligen varit aktiv de senaste dagarna
              och inte minst utmanat våra kolleger i EU. Vi hade ett Gaercmöte
              i förra veckan där jag hade stark anledning att ifrågasätta flertalet
              medlemsstaters agerande som nu säger att de inte har råd. Jag
              hävdar, herr talman, att när Sverige väljer att prioritera och
              säger sig självt ha råd vi är i och för sig en rik nation som
              har skött sin ekonomi kan vi visa på att biståndet kan göra nytta
              och kan göra skillnad. Då ska vi vara ett föredöme men också fråga
              varför andra EU-länder inte väljer att prioritera detta. Vi hade
              en riktig omgång i den delen, kan jag lova Bodil Ceballos.
            </seg>
            <seg n="d1ce9c9f">
              I går var jag i Strasbourg och upprepade samma sak inför min
              motsvarighet i USA som nu är avgående. Där har man i och för sig
              ökat biståndsbudgeten under den senaste administrationen, men
              det finns oändligt mycket kvar att göra för att över huvud taget
              komma i närheten av det man ställt fram i sina löften. Det är
              så jag försöker jobba nu. Vi kan inte göra allt från svensk sida,
              men vi kan kräva att andra ska göra mer. Då handlar det om att
              leva upp till volymåtaganden och se till att man får en politik
              som främjar en global utveckling.
            </seg>
            <seg n="6f48d0ab">
              Det var därför, herr talman, jag ville redogöra för den svenska
              politiken i denna del. Jag tycker faktiskt att många länder skulle
              kunna kopiera den i den uppkomna situationen. Vi får inte överge
              utvecklingsländerna. De drabbas redan av ett antal kriser, och
              det förtjänar att få vår uppmärksamhet. Det är därför jag är glad
              för den här interpellationen.
            </seg>
          </u>
          <note type="speaker" n="bfb25db6">
            Anf. 43 BODIL CEBALLOS (mp):
          </note>
          <u who="bodil_ceballos_024a44" xml:id="i-5c7f983152cc81e8-1" n="811f8db9">
            <seg n="c2dd903f">
              Herr talman! Jag är väldigt glad för svaret. Nu tycker jag att
              det var mycket mer specifikt. Det händer saker, och jag tror att
              biståndsministern gör saker. Det är inte alls så som Finn Bengtsson
              insinuerade, att jag tror att det är bristande vilja från biståndsministerns
              sida. Jag vet att det inte handlar om bristande vilja.
            </seg>
            <seg n="b8c6c32d">
              När jag lyssnade på Finn Bengtsson tyckte jag att det snarare
              lät som att interpellationen var ställd till mig. Det var väldigt
              många frågor. Men vi har en hemsida som Finn Bengtsson gärna får
              titta på. Vi har bland annat en motion som heter En grön politik
              för global utveckling . Den kan vara värd att läsa.
            </seg>
            <seg n="61ed2d32">
              Det som jag skulle vilja fråga om handlar om de ökade resurserna
              till UNDP. Ministern säger att vi är en av de absolut största
              givarna, och det är sant, och att vi förstärker dialogen med organisationen
              för att bättre kunna bidra till gemensamma mål. Då skulle jag
              vilja att ministern utvecklade lite grann vilka de gemensamma
              målen är.
            </seg>
            <seg n="de60f924">
              För något år sedan gav biståndsministern uttryck för att just
              denna organisation inte fungerar så väl och att den därför skulle
              ha minskade bidrag. Det höll jag inte med om vid det tillfället.
              Men beloppet i budgeten till UNDP har inte höjts i förhållande
              till hur det har höjts till andra organisationer. Jag skulle vilja
              veta lite mer om vad som händer där.
            </seg>
            <seg n="ecc12e64">
              Enligt min uppfattning är UNDP en mycket viktig organisation
              eftersom den har en helt annan möjlighet än vissa andra FN-organ
              att arbeta ute i de olika länderna. Där samordnar man också de
              andra FN-organens arbete, till exempel miljöprogrammet.
            </seg>
            <seg n="35dfb5af">
              Så lite mer om den relationen skulle jag gärna vilja höra. Har
              ni kommit mer på speaking terms , eller hur är det?
            </seg>
            <seg n="da080263">
              Vi har lagt fram i vårt budgetförslag en satsning på klimatet,
              men vi har lagt den utanför biståndsramen. Enligt Kyotoprotokollet
              ska det inte heller få ingå i biståndet. Jag skulle gärna vilja
              att ministern säger någonting om det också.
            </seg>
            <seg n="09b951df">
              Det är väldigt bra att ministern i EU-länderna försöker driva
              de andra länderna framför sig och försöker få dem att infria sina
              löften. Jag förstår att det inte alltid är så himla lätt. Men
              ministern har väldigt starkt stöd här i riksdagen för att föra
              en sådan politik från svensk sida. Vi förväntar oss här i riksdagen
              att ministern också gör det. Det här är en viktig fråga för hela
              den svenska riksdagen, tror jag. Vi har alla sagt många gånger
              att enprocentsmålet ska ligga kvar och att vi vill fortsätta att
              vara en stor givare i hela FN-systemet.
            </seg>
          </u>
          <note type="speaker" n="2077c18d">
            Anf. 44 FINN BENGTSSON (m):
          </note>
          <u who="unknown" xml:id="i-f7ab3a71c0216c75-9" n="2f70829a">
            <seg n="ee5b1215">
              Herr talman! Jag skulle vilja kontrastera lite grann med tanke
              på vad Bodil Ceballos sade om att jag insinuerade någonting om
              att hon inte trodde att biståndsministern hade vilja. Jag tror
              att både Bodil Ceballos och biståndsministern vill.
            </seg>
            <seg n="0e607931">
              Min huvudpoäng var: Vad kan Bodil Ceballos och Miljöpartiet göra?
              Jag blev hänvisad till en hemsida och till att läsa en motion
              om global grön utveckling. Jag ifrågasatte på en rad punkter om
              den politiken, framför allt när vi har en finanskris som kan ge
              en recession, är någon särskilt stor trygghet när det gäller en
              framtida avkastning för att kunna vara den generösa bidragsgivare
              vi i detta land ska vara. Biståndsministern visar hur hon och
              regeringen arbetar klokt för att praktiskt omsätta vår politik.
              Finns inte förutsättningarna, Bodil Ceballos, kan man stå och
              prata och önska hur mycket som helst.
            </seg>
            <seg n="9519fe81">
              Jag ställde frågan om skattehöjningar som vapen. Det tror jag,
              med gott stöd av väldigt mycket ekonomisk kunskap, riskerar att
              leda till ökad arbetslöshet, särskilt i en lågkonjunktur. De arbetslösa
              kräver då i första hand ett stöd som ytterligare minskar möjligheterna
              att använda skatteinkomster till något så viktigt som att vara
              med och förverkliga millenniemålen. Då kan jag också tycka att
              Miljöpartiets strategi för ett friår måste upp på bordet och diskuteras.
              På vilket sätt bidrar det till att vi kommer närmare möjligheten
              att hjälpa till att lösa millenniemålen, för även den så kallade
              reformen måste finansieras.
            </seg>
            <seg n="d2dd17b9">
              Dessutom finns det ett mått av EU-fientlighet och till och med
              en antydan till viss fientlighet mot att ge ett stöd för finanspolitiken
              i ett kritiskt läge för att också företagen ska kunna överleva.
              Även de betalar skatt, vill jag upplysa Bodil Ceballos om, som
              vi kan använda oss av för att uppnå viktiga mål som millenniemålen.
            </seg>
            <seg n="82219663">
              Om vi har, precis som ministern säger, ett förpliktande när det
              gäller millenniemålen måste vi inte bara vilja, utan vi måste
              också kunna. Och jag säger att alliansregeringen har en politik
              för detta. Frågan är vad Miljöpartiet har med sina allianskamrater.
            </seg>
          </u>
          <note type="speaker" n="57dde35a">
            Anf. 45 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-79dff9417d671c5a-2" n="cc71467a">
            <seg n="dea3fff8">
              Herr talman! Det som jag tror att också Finn Bengtsson vill komma
              fram till är behovet av en tillväxt, en tillväxt som är ekologiskt
              och socialt hållbar som gör att man kan skapa resurser för fattigdomsbekämpning.
              Vi vet att detta är den absolut bästa motorn för att bekämpa fattigdom
              i världen. Samtidigt har vi identifierat att biståndet också kan
              och ska göra nytta genom att vi fokuserar det på rättsstatsbyggande,
              på demokratifrämjande, på kvinnors ställning och rättigheter och
              inte minst på miljö- och klimatutmaningarna som är omfattande,
              inte bara här hos oss utan också i världen och inte minst i utvecklingsländerna.
            </seg>
            <seg n="3bca6b4d">
              Därför är det så viktigt att vi först och främst har en ekonomi
              i balans, att vi har en världsekonomi som fungerar bättre och
              som också tillåter alla att vara med. För vår del är det också
              viktigt att det finns en tydlig inriktning på vad biståndet ska
              åstadkomma, och det är det väl också när det gäller enprocentsmålet
              som riksdagen har beslutat om.
            </seg>
            <seg n="c6083fa8">
              Det jag kan konstatera i dessa dagar är att i goda tider tillåts
              vi att expandera väldigt kraftigt och att i dåliga tider får vi
              dra ned lite grann. Det skapar en ryckighet som inte riktigt främjar
              trovärdigheten och långsiktigheten. Jag tycker därför att det
              är bra att vi är överens om långsiktigheten och tydligheten.
            </seg>
            <seg n="c07a2c38">
              Framför allt är jag glad att också kunna få redovisa för kammaren
              lite grann kring innehållet i den förnyelse och den ökade tydlighet
              som den borgerliga regeringen nu ägnar det här politikområdet.
              Då gäller det till exempel frågan om FN-organen och inte minst
              UNDP, den stora utvecklingsaktören.
            </seg>
            <seg n="d18851e5">
              Problemet är, som jag uppmärksammar själv när jag är ute i fält,
              ska jag säga som svar på Bodil Ceballos fråga, att jag inte alltid
              ser att UNDP är den bästa samordnaren. Man borde vara det på landnivå.
              Man borde vara den duktiga, eftersom man är den största, och mer
              landspecifik. Det är inte alltid fallet.
            </seg>
            <seg n="999324fe">
              Vi ser nu att vi måste sätta ett ökat tryck som medlemsstater
              på FN som institution att agera mer som en i stället för att konkurrera
              med varandra i de olika organen. Där ställer vi ökade krav på
              UNDP vad gäller deras effektivitet och leverans.
            </seg>
            <seg n="636dfb26">
              Vi pratar också om hur UNDP jobbar med fattigdomsbekämpning.
              Eftersom jag uppfattar att jag har ett väldigt starkt mandat från
              den svenska riksdagen vad gäller att slå vakt om mänskliga rättigheter,
              har vi kommit att bli rätt så besvikna när vi har fört den dialogen
              med UNDP. Man vill inte ta med detta i utvecklingstänkandet på
              det sätt som jag tycker att man ska.
            </seg>
            <seg n="e09b6f4f">
              Eftersom Sverige är en av de absolut största givarna till UNDP:s
              grundläggande finansiering, förutom att vi också ger väldigt mycket
              för särskilda projekt och program, är det ett ansvar, tycker jag,
              gentemot de svenska skattebetalarna och framför allt mot de fattiga
              männen, kvinnorna och barnen att jobba mer med demokrati och mänskliga
              rättigheter i hela UNDP:s arbete.
            </seg>
            <seg n="4473ed5f">
              Därför har vi nu, herr talman, tack vare att vi har varit tuffa
              och ställt ökade krav, äntligen fått i gång en dialog med UNDP.
              Det är mig veterligt första gången någonsin som UNDP bryr sig
              om vad Sverige faktiskt tycker och vad vi ställer för krav på
              organisationen. Det är för mig, herr talman, att ta ansvar. Det
              är att ta ansvar för utvecklingspolitiken i världen och se till
              att FN också har trovärdighet som utvecklingsaktör genom sitt
              stora organ UNDP. Därför är jag så glad över att vi nu har kommit
              dit genom att Sverige faktiskt inte bara betalar utan att vi också
              tittar på resultatet och ställer krav.
            </seg>
            <seg n="e9218c9c">
              Herr talman! Vad gäller additionalitet och tillkommande pengar
              till klimatsatsningar finns det stora marginaler inom ramen för
              den svenska utvecklingspolitiken. De satsningar som vi gör inom
              ramen för biståndet är helt och hållet ODA-mässiga. Vi gör dessutom
              naturligtvis klimatsatsningar i Sverige, men de går absolut inte
              över biståndsbudgeten.
            </seg>
            <seg n="f5f5a1b8">
              Det som jag ser ett ökande behov av inom ramen för biståndet
              och utvecklingspolitiken är att vi måste hitta både mer resurser
              och mer kapacitet för att jobba mer med anpassning till de klimatförändringar
              som redan är här.
            </seg>
          </u>
          <note type="speaker" n="fd5ecca2">
            Anf. 46 BODIL CEBALLOS (mp):
          </note>
          <u who="bodil_ceballos_024a44" xml:id="i-5c7f983152cc81e8-2" n="811f8db9">
            <seg n="781ac880">
              Herr talman! Jag får väl återkomma till Miljöpartiets hemsida.
              Även där finns det information om friåret.
            </seg>
            <seg n="1a6884a5">
              Ministern sade det som jag också tänkte säga, att enprocentsmålet
              naturligtvis innebär att det går både upp och ned. Därför borde
              Finn Bengtsson känna sig lugn.
            </seg>
            <seg n="2045d47b">
              När det gäller möjligheten att samarbeta med Socialdemokraterna
              och Vänstern i framtiden tror jag inte att det kommer att bli
              några problem. I de här frågorna är vi relativt ense över alla
              partigränser egentligen. Vi skiljer oss åt på mindre punkter.
              Egentligen skulle vi kanske alla kunna vara ense i slutänden.
            </seg>
            <seg n="4de6ee67">
              Jag vill återkomma till detta med UNDP igen. När jag diskuterade
              med UNDP förra året, vid FN-besöket i New York, tog de just upp
              frågan att Sverige hade ställt krav på att man i styrdokumenten
              skulle ha med mer om mänskliga rättigheter. Deras invändning mot
              att ha det i styrdokumenten var att det är väldigt svårt att få
              arbeta i vissa länder om man är alldeles för tydlig i styrdokumenten
              eller i sina krav, men att de faktiskt arbetade för mänskliga
              rättigheter och demokrati även om det inte stod i styrdokumenten.
              Jag förstod det som att det var det som var den stora problematiken
              mellan Sverige och UNDP. Om man arbetar med mänskliga rättigheter
              och demokrati på fältet, även om det inte står i själva handlingarna,
              borde det vara positivt.
            </seg>
            <seg n="9b1964f0">
              Jag tycker att UNDP är viktigt och att man måste låta dem få
              arbeta på de sätt som de kan arbeta i olika länder, naturligtvis
              på ett effektivt sätt som ger resultat.
            </seg>
            <seg n="b7ca0fd9">
              När det gäller klimatet ställde jag frågan om förhållandet till
              Kyotoprotokollet, men jag fick inte något riktigt svar.
            </seg>
          </u>
          <note type="speaker" n="3f181e43">
            Anf. 47 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-6b2ed2873c50a1d6-0" n="cc71467a" next="i-250e03e72705370e-0">
            <seg n="b9ffc585">
              Herr talman! Bara för att svara på frågan vad gäller den klimatsatsning
              som vi nu gör inom biståndet kan jag säga att merparten av den
              går inom ramen för klimatkonventionen. Vi lägger dessutom en del
              pengar inom ramen för Världsbanken och till CTF som det heter.
              Det är ett blandat paket, men merparten går till anpassning och
              inom ramen för FN-konventionen. Jag tror också att det är viktigt
              att vi har en bredd i hela tänkandet kring klimat- och också miljöutmaningarna.
              Det är på det här området som vi nu bygger upp kompetens inom
              Sverige.
            </seg>
            <seg n="d7640bed">
              Jag vill återkomma till frågan om UNDP. Jag är tacksam, herr
              talman, att det kommer in i kammarens protokoll hur vi jobbar
              i praktiken med att förverkliga politiken.
            </seg>
            <seg n="06309064">
              Jag tror att det är viktigt att ha styrdokument som berättar
              vad man ska göra, inte minst i komplexa organisationer som UNDP.
              Det måste vara tydligt vad man syftar till.
            </seg>
            <seg n="e03768f1">
              Det som är problemet med fattigdomsbekämpning är att många tycker
              att det räcker att man får fram rent vatten, mediciner och mat
              för dagen. Jag tror inte att det räcker. Vi måste skapa processer
              och förutsättningar, inte minst för att kvinnor ska kunna ha ett
              deltagande och ett inflytande. Vi kommer inte långsiktigt att
              nå målet att totalt utrota fattigdomen i världen om vi inte får
              mer av respekt för mänskliga rättigheter. Jag tror att det är
              fundamentalt. Inte minst ett land som Sverige, som verkligen har
              njutit av att vi tidigt erkände friheter och har kommit en bra
              bit på denna väg, måste stå upp för detta.
            </seg>
            <seg n="f41b614d">
              Jag ser att det finns många länder som har rest sig ur fattigdom,
              där det går bättre och bättre men där demokratin inte har förverkligats.
              De fattiga i dessa länder som växer har blivit ännu fattigare
              och mer marginaliserade, för de har ingen röst och inget inflytande.
              Då menar jag, herr talman, att fattigdomsbekämpningen inte har
              gjort hela läxan. Då har fattigdomsbekämpningen ordnat mat på
              bordet, möjligtvis, många gånger genom ekonomisk tillväxt. Men
              man har inte sett till att få förutsättningar för alla att bekämpa
              fattigdomen.
            </seg>
            <seg n="390808d3">
              Det är därför som det är så viktigt att FN, som är den yttersta
              garanten för de universella rättigheterna, verkligen står upp
              för detta i sin utvecklingspolitik, och där driver vi nu på.
            </seg>
          </u>
          <note n="0cb5b519">
            Överläggningen var härmed avslutad.
          </note>
          <note n="0655ae51">
            Ajournering
          </note>
          <note n="af2fd73b">
            Kammaren beslutade kl. 15.59 på förslag av förste vice talmannen
            att ajournera förhandlingarna till kl. 18.00.
          </note>
          <u who="gunilla_carlsson_e7a1ad" xml:id="i-250e03e72705370e-0" n="cc71467a" prev="i-6b2ed2873c50a1d6-0">
            <seg n="d105988e">
              Återupptagna förhandlingar
            </seg>
          </u>
          <note n="2e9f560c">
            Förhandlingarna återupptogs kl. 18.00.
          </note>
          <note n="93dbbd44">
            8 § Svar på interpellation 2008/09:51 om stöd till kvinnor i
            prostitution
          </note>
          <note type="speaker" n="03bd4fbd">
            Anf. 48 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-f7ab3a71c0216c75-10" n="2f70829a">
            <seg n="a64c6d23">
              Herr talman! Eva Olofsson har frågat mig hur jag avser att hantera
              den kritik som framförts av FN:s kommitté för avskaffande av diskriminering
              av kvinnor, den så kallade Cedawkommittén, bland annat när det
              gäller fullständiga uppgifter om utnyttjande av kvinnor och om
              prostitution. Vidare frågar Eva Olofsson vilka åtgärder regeringen
              avser att vidta för att stödja de kvinnor som vill lämna ett liv
              i prostitution, samt för att minska mäns efterfrågan på sexuella
              tjänster.
            </seg>
            <seg n="a1002ba5">
              Regeringen har vidtagit kraftiga åtgärder för att bekämpa prostitution
              och människohandel för sexuella ändamål. En handlingsplan mot
              prostitution och människohandel har antagits. Åtgärderna i handlingsplanen
              beräknas uppgå till 213 miljoner kronor.
            </seg>
            <seg n="69e5d73e">
              Genom uppdrag till ett stort antal myndigheter konkretiseras
              de olika åtgärderna i handlingsplanen.
            </seg>
            <seg n="f5d9e560">
              Så har till exempel Brottsoffermyndigheten fått i uppdrag av
              regeringen att fördela medel till forskning och andra studier
              om förekomsten av olika former av prostitution och människohandel
              för sexuella ändamål. Syftet är att stödja framtagandet av olika
              metoder för att förebygga förekomsten av prostitution och människohandel
              för sexuella ändamål, samt metoder för att hjälpa och stödja de
              personer som är utsatta.
            </seg>
            <seg n="a2ef75eb">
              Nyligen fick också Statens institutionsstyrelse Sis i uppdrag
              av regeringen att arbeta fram särskilda program med inriktning
              på bemötande av de personer inom institutionshemmen som har befunnit
              sig, är eller riskerar att hamna i prostitution. Sis ska även
              i samråd med socialtjänsten utveckla ett arbetssätt som minskar
              risken för återfall i prostitution efter det att personerna lämnat
              institutioner inom Sis verksamhet.
            </seg>
            <seg n="5e32917f">
              I handlingsplanen aviseras åtgärder för ökad kompetens hos personal
              inom socialtjänsten, hälso- och sjukvården, skyddade boenden och
              ungdomsmottagningar för att de ska bli bättre på att upptäcka
              prostitution och se de behov som personer som befinner sig i prostitution
              kan ha. En annan relevant åtgärd är att utveckla verksamheter
              inom missbruks- och beroendevården så att dessa bättre kan möta
              behoven hos kvinnor med erfarenhet av prostitution.
            </seg>
            <seg n="61c860a5">
              Ett stödprogram för rehabilitering av personer som utsatts för
              människohandel för sexuella ändamål ska utvecklas. Genom att utvärdera
              arbetet vid de särskilda prostitutionsgrupperna ska Socialstyrelsen
              också få i uppdrag att sprida kunskapen om de metoder och arbetssätt
              som gett resultat.
            </seg>
            <seg n="d10efac0">
              I syfte att minska efterfrågan på sexuella tjänster och människohandel
              för sexuella ändamål aviseras i handlingsplanen en utvärdering
              och utveckling av arbetet inom kommunerna som rör insatser riktade
              till sexköpare.
            </seg>
            <seg n="b7841388">
              Kartläggning, uppföljning och utbildning inom statsförvaltningen
              som berör frågan om sexköp avses att genomföras. Åtgärder kommer
              också att vidtas för att stödja frivilligorganisationers arbete
              för att motverka efterfrågan på sexuella tjänster.
            </seg>
            <seg n="3ca21d66">
              I våras beslutade regeringen om direktiv till en utredning för
              att utvärdera tillämpningen av förbudet mot köp av sexuella tjänster,
              som varit i kraft sedan januari 1999, och de effekter förbudet
              har fått. Syftet med utvärderingen är att undersöka vilka effekter
              förbudet haft för förekomsten av prostitution och människohandel
              för sexuella ändamål i Sverige. Uppdraget ska redovisas senast
              den 30 april 2010.
            </seg>
          </u>
          <note type="speaker" n="7e193812">
            Anf. 49 EVA OLOFSSON (v):
          </note>
          <u who="eva_olofsson_b34e2b" xml:id="i-aa817d4d9bf1302f-0" n="4042fcd3">
            <seg n="a3d679a3">
              Herr talman! Att köpa en annan människas kropp är ett uttryck
              för att köparen vill slippa ansvar och känna makt över den människa
              han köper eller vars tjänster han köper. Det är nästan alltid
              män som köper sex av kvinnor. Det förekommer också att män köper
              sex av män, men vi vet ganska lite om det. Att kvinnor köper sex
              av män är betydligt ovanligare än tvärtom.
            </seg>
            <seg n="d35a4e1f">
              Jag kan inte hitta någon annan förklaring till detta än den maktordning
              som råder mellan könen i dag. Män har mer makt som grupp. Kvinnor
              är som grupp underordnade. Vi ser olika på mäns och kvinnors sexualitet.
              Detta gör att kvinnors kroppar kan bli handelsvaror för vissa
              män att utnyttja, köpa och förbruka och, i de hemskaste fallen,
              också göra sig av med.
            </seg>
            <seg n="4177f052">
              Prostitution, både den nationella och sexslavhandeln över gränserna,
              är beroende av mäns efterfrågan. Därför är det viktigt att vi
              har den sexköpslag vi har i Sverige där köparen av sexuella tjänster
              är kriminaliserad, men där den som säljer sex inte skuldbeläggs.
              Att Norge följer efter tycker jag är glädjande.
            </seg>
            <seg n="273c38bc">
              Jag hoppas att ministern, när hon företräder Sverige, driver
              linjen att kriminalisera sexköparna.
            </seg>
            <seg n="dc4c3856">
              I sitt svar tar ministern upp den handlingsplan mot prostitution
              och människohandel som regeringen har lagt fram. Det är bra att
              den har kommit, tycker jag. Det finns många bra förslag i den.
            </seg>
            <seg n="6b4f5945">
              Det är främst två områden där vi tycker att man borde ha varit
              vassare eller där man har missat något. Det ena handlar om mäns
              efterfrågan när det gäller köp av sexuella tjänster. Vi tycker
              att man kunde ha varit vassare och gått längre där. Det är ju
              efterfrågan som är motorn när det gäller prostitutionen och alla
              de pengar som vissa skrupelfria människor tjänar på att sälja
              kvinnors och barns kroppar om och om igen.
            </seg>
            <seg n="83aa46ec">
              Ministern lyfter upp två åtgärder. Den ena är utvärdering och
              utveckling i kommunerna av det arbete som riktar sig mot sexköpare.
              Det arbetet finns bara i några få storstadskommuner, vad jag vet.
              Jag kommer från Göteborg. Där har vi en så kallad Kastgrupp som
              jobbar med detta. Jag tror att de är två personer. När jag har
              diskuterat med prostitutionsgruppen i Göteborg säger de att om
              de hade haft mer resurser skulle de ha kunnat jobba på ett annat
              sätt. Man skulle ha haft resurser att ta emot fler och jobba uppsökande
              på ett annat sätt. Vad jag vet är de ganska väl utvärderade.
            </seg>
            <seg n="527c6182">
              Den andra åtgärden är att öka ungdomars medvetenhet om risken
              för sexuell exploatering. Man ska utbilda samordnare för fritidsverksamhet
              och sådana som har med ungdomar att göra för att de ska uppmärksamma
              detta och jobba med frivilligorganisationer.
            </seg>
            <seg n="975158c0">
              Vi tycker att man mycket tydligare och mer skulle behöva gå på
              mäns efterfrågan på sexuella tjänster och de attityder som finns
              hos en del unga män och pojkar som kan bli framtidens köpare av
              sextjänster.
            </seg>
            <seg n="3286f7ee">
              Vi har i vår motion föreslagit att man skulle kunna ge ett tydligt
              uppdrag till några av dem som har väldigt goda kunskaper, som
              Brottsoffermyndigheten, Ecpat, RFSU, RFSL, Prostitutionscentrum,
              Kastverksamheten och Män för jämställdhet, att arbeta fram många
              konkreta förslag till hur man kan minska mäns efterfrågan på tjänster
              och hur man kan förändra det synsätt som gör att unga män och
              pojkar växer upp till män som efterfrågar och köper sex.
            </seg>
          </u>
          <note type="speaker" n="7fcf70b9">
            Anf. 50 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-f7ab3a71c0216c75-11" n="2f70829a">
            <seg n="b3fda4ea">
              Herr talman! Det är glädjande att Eva Olofsson delar uppfattningen
              att det är bra med handlingsplanen och att den kommer att göra
              nytta för de personer och de fenomen som vi talar om, det vill
              säga köp av sex eller människohandel för sexuella ändamål.
            </seg>
            <seg n="f3d0e801">
              Jag kan hålla med om att vi har väldigt lite kunskap om HBT-personers
              situation när det gäller köp av sexuella tjänster. Det är därför
              vi aviserar att vi genom forskning ska ta reda på det.
            </seg>
            <seg n="99b74a71">
              Det aktualiserar också frågan om maktordning, som vi talar om.
              Det existerar absolut det håller jag med om kanske framför allt
              mellan män och kvinnor. Jag menar att den också kan existera mellan
              två män eller mellan två kvinnor. Det får vi inte glömma. FN arbetar
              också från utgångspunkten att maktordningen finns i samhället
              och att den kan ha varierande ansikten.
            </seg>
            <seg n="640223d6">
              Vi lanserar självklart sexköpslagen. Framför allt när vi får
              besök av kolleger här i Sverige berättar vi gärna om den. Vi måste
              också vara öppna med att vi inte har utvärderat den. I de försök
              till utvärdering som har gjorts av polisen eller Socialstyrelsen
              säger man att man ska använda informationen med försiktighet.
              Jag tror att det är viktigt att säga det till de intresserade
              länderna. När de tar debatten i sina länder måste de veta att
              de argument och fakta som de använder sig av är sanna.
            </seg>
            <seg n="e72e03be">
              Därför tror jag att min aktivitet att marknadsföra sexköpslagen
              antagligen kommer att öka i och med att vi får en utvärdering,
              där vi också konkret får veta vad lagen har lett fram till.
            </seg>
            <seg n="c308ea4f">
              Men vi kommer också att marknadsföra lagen med hjälp av Svenska
              institutet som har fått ett uppdrag att i sina kontakter med omvärlden
              när man ska sälja Sverigebilden ha med dessa frågor. Det gäller
              väldigt mycket köp av sex och människohandel för sexuella ändamål.
              Men en viktig bit i det arbete som de ska göra är just att tala
              om hur vi i Sverige med hjälp av en lag ändå sänder en tydlig
              signal om att det är oacceptabelt att köpa en annan människa.
            </seg>
            <seg n="ab5b5101">
              I övrigt välkomnar jag alla idéer. Jag försöker vara tydlig med
              att säga att denna handlingsplan är bra och att det är en bra
              början. Jag samarbetar väldigt nära med organisationer, och jag
              lyssnar gärna på partiföreträdare från alliansen eller oppositionen
              därför att detta är något som vi har gemensamt vi tycker att det
              är oacceptabelt, och vi försöker att hitta alla sätt för att komma
              till rätta med det. Jag lyssnar gärna på ytterligare idéer för
              att återkomma med ytterligare förslag på detta område. Men vi
              är just nu i full färd med att genomföra de förslag som står i
              den första handlingsplanen som riksdagen har fattat beslut om.
            </seg>
          </u>
          <note type="speaker" n="415233a6">
            Anf. 51 EVA OLOFSSON (v):
          </note>
          <u who="eva_olofsson_b34e2b" xml:id="i-aa817d4d9bf1302f-1" n="4042fcd3">
            <seg n="a9ddcee5">
              Herr talman! Den öppenheten uppskattar jag. Det som vi har funderat
              väldigt mycket på och motionerat om är att Norge och Danmark har
              ett nationellt resurscentrum för arbetet mot prostitution, men
              Sverige har inte det.
            </seg>
            <seg n="89d2dc96">
              I handlingsplanen finns många åtgärder. Det är utbildningar,
              utvärderingar, satsningar på forskning och myndigheter för olika
              uppdrag. Men jag har lite svårt att se den långsiktiga, sammanhållande
              och utvecklande kraften i handlingsplanen.
            </seg>
            <seg n="29ee9ea4">
              När jag flera gånger har talat med prostitutionsgruppen i Göteborg
              vi har också träffat dem här i Helsingfors har jag fått höra att
              det är just detta som de ser saknas i planen. De tycker att det
              är väldigt bra att man utbildar socialtjänsten. De tycker att
              det är bra att man utbildar människor som jobbar med ungdomar.
              De tycker att det är bra att man ökar kunskapen. Och det finns
              en hel mängd bra förslag i handlingsplanen. De säger när det gäller
              till exempel offer för människohandel att dessa kan hamna i en
              liten kommun där socialtjänsten aldrig någonsin har jobbat med
              detta och kanske aldrig någonsin kommer att göra det igen.
            </seg>
            <seg n="6386f0ea">
              I Helsingfors lottar man ut dessa ärenden bland stadsdelsnämnderna.
              Vad bygger man då upp för kompetens? I Göteborg har man i alla
              fall samlat dessa ärenden hos socialjouren, så att de finns i
              en instans.
            </seg>
            <seg n="a55d6af7">
              När det gäller prostitution tror jag att kunskapen inom socialtjänsten
              måste finnas. Det finns många olika sorters prostitution. Det
              handlar till exempel om unga flickor, och kanske även pojkar,
              som med webbkamera lockas att vika ut sig och får pengar av någon.
              Det är sådant som vi kanske inte normalt förknippar med prostitution.
              Det är därför oerhört viktigt att människor som arbetar med ungdomar
              och andra på olika sätt och som har kunskap om detta berättar
              om det.
            </seg>
            <seg n="51e169b5">
              Samtidigt tror jag att detta att ge stöd till människor som har
              hamnat i prostitution under en längre tid eller som är offer för
              människohandel är en speciell och kvalificerad uppgift. Därför
              tror jag att vi skulle ha väldigt stor nytta av ett nationellt
              resurscentrum som kan stötta socialtjänsten ute, som kan samla
              erfarenheter och forskning och som skulle kunna ringas upp när
              någon får ett sådant ärende. Man skulle också, precis som man
              gör i Norge, kunna ta emot människor för stöd, behandling och
              hjälp att komma ur prostitution.
            </seg>
            <seg n="70ce5336">
              När vi har talat med prostitutionsgruppen i Helsingfors har de
              väldigt tydligt sagt att till exempel många kvinnor från kranskommunerna
              kommer till dem. Men de ska egentligen inte ta emot dessa kvinnor
              eftersom budgeten är från Helsingforss stad.
            </seg>
            <seg n="66413bd2">
              Det händer också att det kommer kvinnor från andra kommuner eftersom
              det kan vara väldigt tufft att gå till sin egen kommun och säga
              att man är prostituerad och vill komma ur prostitutionen och söka
              hjälp. Dessa kvinnor kanske hellre vänder sig till en annan kommun
              för att få detta stöd och denna hjälp.
            </seg>
            <seg n="b398337a">
              Kvinnorna talar också om hur svårt det är att sluta med prostitutionen.
              Dessa kvinnor har ofta haft traumatiska upplevelser tidigare som
              har gjort att de många gånger har hamnat i prostitution. De har
              också upplevt övergrepp och våld när de har sålt sin kropp på
              detta sätt. De har vänner och sitt sätt att leva i kretsar där
              prostitutionen finns, och de ska kanske tvingas in i ett försörjningsstöd
              när de är vana att då och då få lite mer pengar i handen.
            </seg>
            <seg n="42192e60">
              Jag tror att det vore väldigt viktigt för att man ska kunna jobba
              mot prostitutionen och ge stöd till människor som vill komma ur
              den att man får ett nationellt resurscentrum. Vi kan jämföra det
              med NCK i Uppsala när det gäller våld mot kvinnor.
            </seg>
            <seg n="1eec6187">
              Jag vill ställa följande fråga till ministern: Är detta något
              som ministern skulle kunna tänka sig att jobba för?
            </seg>
          </u>
          <note type="speaker" n="44b3cbb3">
            Anf. 52 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-f7ab3a71c0216c75-12" n="2f70829a">
            <seg n="c64cd3ba">
              Herr talman! Vi har en hel del åtgärder i handlingsplanen för
              att hjälpa dem som utsätts för prostitution eller människohandel
              för sexuella ändamål. Framför allt måste vi bli bättre på att
              se till att dessa människor inte återfaller i prostitution.
            </seg>
            <seg n="d3d27b6a">
              Jag kan hålla med om att det antagligen behövs mer kunskap och
              framför allt ett kunskapscentrum. Vi har, som du säger, NCK i
              Uppsala som förebild som hanterar våld i nära relationer. Jag
              är inte alldeles främmande för det. Tvärtom uppskattar jag debatter
              där man inte bara beklagar sig utan där man också har konkreta
              idéer, och jag tycker faktiskt att detta lät som en väldigt bra
              idé som jag gärna tittar närmare på.
            </seg>
            <seg n="17bae4bc">
              Men vi får inte glömma att även med ett kunskapscentrum ska vi
              aldrig frånta kommunerna det ansvar som de har. Till syvende och
              sist är det där som människor bor, och det är där som de kan få
              stöd och möjligheter. Ett kunskapscentrums uppgift är att sprida
              kunskap. Men man kan egentligen aldrig åläggas att hantera enskilda
              fall.
            </seg>
            <seg n="240ae11b">
              Vi ser till att socialtjänsten utbildas och att de har de kunskaper
              som behövs för att hjälpa sina medborgare eller andra som råkar
              hamna i kommunen på grund av människohandel. Också dessa människor
              behöver rehabiliteras och kommer att behöva stöd och hjälp att
              återgå till en form av inkomstbringande verksamhet som inte handlar
              om prostitution. Framför allt ska de inte riskera att återfalla
              i prostitution.
            </seg>
            <seg n="223f2bba">
              Jag tar gärna med mig idén och tittar vidare på detta inför framtiden.
            </seg>
          </u>
          <note type="speaker" n="18be6c52">
            Anf. 53 EVA OLOFSSON (v):
          </note>
          <u who="eva_olofsson_b34e2b" xml:id="i-aa817d4d9bf1302f-2" n="4042fcd3">
            <seg n="43a3022b">
              Herr talman! Jag tycker att detta låter väldigt positivt.
            </seg>
            <seg n="1530e142">
              NCK fråntar inte kommunerna ansvaret för kvinnor som är utsatta
              för mäns våld. Men de har en nationell telefonlinje, och de tar
              emot människor för stöd, behandling och samtal. På så sätt har
              de en egen kunskap, alltså uppdraget att stödja, forska, stå för
              utbildning och samla erfarenheter och kunskap om våld mot kvinnor.
            </seg>
            <seg n="bdfcb58f">
              På samma sätt skulle ett nationellt resurscentrum mot prostitution
              kunna fungera. Jag tror att det skulle vara en styrka att ha båda
              benen som man har i Norge. I Danmark har man inte båda benen.
              Men jag tror att det skulle vara en styrka.
            </seg>
            <seg n="377796a9">
              Jag har också träffat Prostituerades Rätt/Revansch I Samhället.
              De beskriver hur svårt det är att komma tillbaka ut på arbetsmarknaden.
              För hur ska man berätta att man under några år har levt på att
              sälja sexuella tjänster? Hur blir man då bemött av arbetsgivare?
              Får man jobbet? Vad säger arbetskompisarna om detta kommer ut?
              Men hur ska man då förklara att man under tre år inte har gjort
              något? Det är alltså inte lätt att komma tillbaka.
            </seg>
            <seg n="de4a26d2">
              Jag tycker att det skulle vara mycket positivt om man kunde få
              detta stöd. Samtidigt behöver naturligtvis kunskap finnas ute
              i kommuner.
            </seg>
            <seg n="fc5086b1">
              Men jag tror inte, speciellt inte när man ska hjälpa människor
              som en längre tid har fastnat i prostitution eller som är offer
              för människohandel, att vi kommer att få tillräckligt kvalificerad
              kunskap runt om i hela Sverige.
            </seg>
            <seg n="f69d8aaf">
              Jag vill ställa en annan fråga. Statens institutionsstyrelse
              har fått ett specialuppdrag. På hemmaplan brukar jag få frågor
              om hur man ska nå de andra institutionerna. I Västra Götaland
              har de 25 procent av institutionsplatserna. 15 procent har det
              bolag som har kommunala HVB-hem. Resten har privata och andra
              utförare. Är det meningen att man ska nå den personalen också
              för att kunna stödja dessa ungdomar?
            </seg>
          </u>
          <note type="speaker" n="9f15a329">
            Anf. 54 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-f7ab3a71c0216c75-13" n="2f70829a">
            <seg n="d60c00ae">
              Herr talman! Vi kan tillföra pengar, resurser och kunskap för
              att de som jobbar med dessa frågor ska kunna göra det. Vi kan
              aldrig riktigt tvinga någon. Men om man jobbar med denna typ av
              uppgifter och det är kommunen som betalar med skattemedel för
              att man ska kunna ta hand om unga som har hamnat i missbruk eller
              prostitution så tycker jag självklart att kommunen ska ställa
              krav på att man med stöd och hjälp av Statens institutionsstyrelse
              kan få den kunskap som behövs för att hjälpa människor eller se
              till att hålla dem borta från prostitution och se till att de
              inte riskerar att hamna i prostitution. Det är en utgångspunkt.
              Men det måste kommunen själv, som ansvarar för verksamheten, gå
              in och kräva. Det kan inte jag från statens sida göra. Jag ser
              till att det finns resurser och kunskaper och att Statens institutionsstyrelse
              nu får i uppgift att se till att detta ska finnas tillgängligt
              för alla som jobbar med människor med missbruk och som därmed
              riskerar att hamna i prostitution.
            </seg>
          </u>
          <note n="0cb5b519">
            Överläggningen var härmed avslutad.
          </note>
          <note n="511f07f8">
            9 § Svar på interpellation 2008/09:76 om motverkande av diskriminering
            i arbetslivet
          </note>
          <note type="speaker" n="f578e24e">
            Anf. 55 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-f7ab3a71c0216c75-14" n="2f70829a">
            <seg n="a4c6b350">
              Herr talman! Luciano Astudillo har frågat mig vilka insatser
              jag avser att göra för att möta en utveckling där risken att bli
              diskriminerad på arbetsmarknaden ökar. Luciano Astudillo har även
              frågat mig vilka insatser vi ska göra för att staten och myndigheterna
              ska vara förebilder i det aktiva arbetet mot diskriminering. Som
              bakgrund till frågorna nämns den stigande arbetslösheten och den
              vikande sysselsättningen.
            </seg>
            <seg n="d8e27eb2">
              Ett av regeringens övergripande mål är att minska utanförskapet
              på arbetsmarknaden. Regeringen har vidtagit ett flertal åtgärder
              för att nå detta mål.
            </seg>
            <seg n="b212c5c4">
              Regeringen har bland annat tagit fram en strategi för integration.
              Syftet är att öka utbudet och efterfrågan på arbetskraft samt
              att förbättra kvaliteten och likvärdigheten i skolan och ge bättre
              villkor för företagare. Målet ska främst nås med generella insatser
              till hela befolkningen men vid behov ska det kompletteras med
              riktade insatser för att stödja och underlätta nyanlända invandrares
              etablering under de första åren i Sverige.
            </seg>
            <seg n="9a30430c">
              Sedan 2005 har det skett en kraftig ökning i antalet sysselsatta
              bland de utrikes födda. Bara under det senaste året, från andra
              kvartalet 2007 till andra kvartalet 2008, ökade sysselsättningen
              i Sverige med 80 800 personer. Av dem var 38 700 utrikes födda.
              De utrikes födda stod därmed för nästan hälften av den totala
              sysselsättningsökningen i landet under det senaste året.
            </seg>
            <seg n="a05b36a4">
              Två grupper som ofta anses vara diskriminerade i arbetslivet
              har haft den bästa sysselsättningsökningen under senare tid. Det
              gäller ungdomar och personer som är utrikes födda. Detta är ett
              vanligt mönster vid konjunkturuppgångar. Det är å andra sidan
              dessa grupper som drabbas hårdast, bland annat på grund av arbetsrättsliga
              regler som turordningen vid en konjunkturnedgång.
            </seg>
            <seg n="6535cdaa">
              Men regeringen har vidtagit en rad åtgärder i syfte att motverka
              att vissa grupper drabbas hårdare än andra i kommande konjunkturnedgång.
              Som exempel kan nämnas sänkta arbetsgivaravgifter och jobbgaranti
              för ungdomar, instegsjobb för nyanlända invandrare och nystartsjobb
              som riktas till flera olika målgrupper som har haft svårt att
              få ett fotfäste på arbetsmarknaden.
            </seg>
            <seg n="e8ce286d">
              Att motverka diskriminering på arbetsmarknaden är en viktig fråga
              för regeringen, oavsett konjunkturläge. Åtgärder mot diskriminering
              har och kommer att ha fortsatt hög prioritet. Riksdagen har tidigare
              i år antagit regeringens förslag till ny diskrimineringslag, som
              träder i kraft vid årsskiftet. Den nya lagen skapar förutsättningar
              för att bekämpa diskriminering mer effektivt. I lagen införs till
              exempel diskrimineringsersättning som ska både vara en ersättning
              för den kränkning som diskrimineringen innebär och avskräcka från
              diskriminering.
            </seg>
            <seg n="d88ae038">
              Frågan om vilka insatser som ska göras för att staten ska vara
              en förebild i det aktiva arbetet mot diskriminering kan besvaras
              dels utifrån staten som arbetsgivare, dels utifrån den verksamhet
              som staten bedriver. När det gäller staten som arbetsgivare kan
              jag konstatera att den arbetsgivarpolitiska delegeringen inom
              staten som beslutats av riksdagen ligger fast. Enligt denna är
              det myndigheterna som arbetsgivare som har ansvaret för den statliga
              arbetsgivarpolitiken. Myndigheterna har inom ramen för delegeringen
              att anställa, lönesätta, utveckla, motivera och avveckla sin personal.
              När det gäller anställning i staten ska enligt regeringsformen
              avseende fästas endast vid sakliga grunder, såsom förtjänst och
              skicklighet. Diskrimineringslagstiftningen finns som ett yttersta
              skydd för den enskilde.
            </seg>
            <seg n="ee23f9a1">
              Inom statsförvaltningen pågår ett flertal projekt i syfte att
              motverka diskriminering. Statskontoret ansvarar för att utvärdera
              dessa. Ett gäller försöksverksamhet med avidentifierade ansökningshandlingar.
              Statskontoret har nyligen lämnat sin utvärdering till regeringen.
              Ett annat handlar om ett regionalt utvecklingsprojekt om mångfald
              och antidiskriminering. Statskontoret kommer att redovisa sin
              utvärdering i december 2008. Statskontoret har även i uppdrag
              att utvärdera de antidiskrimineringsstrategier som vissa myndigheter
              har upprättat på uppdrag av regeringen. Strategierna omfattar
              både den interna och den externa verksamheten hos myndigheterna.
            </seg>
            <seg n="34aafedc">
              Slutligen bör nämnas att den nya diskrimineringslagen även innehåller
              förstärkt skydd inom den offentliga verksamheten. Personer i offentlig
              anställning omfattas av diskrimineringsförbudet i sina kontakter
              med allmänheten.
            </seg>
          </u>
          <note type="speaker" n="fe59e91a">
            Anf. 56 LUCIANO ASTUDILLO (s):
          </note>
          <u who="luciano_astudillo_040f39" xml:id="i-97f8b1f2c9643429-0" n="d2502d3d">
            <seg n="b6be45bc">
              Herr talman! Först vill jag tacka ministern för det långa svaret.
              Men många ord döljer inte ett misslyckande så är det också på
              det här området och inte heller den passiva hållning som ni just
              nu intagit till lågkonjunkturen och de sämre tider vi ser framöver.
            </seg>
            <seg n="d644293b">
              Interpellationen handlar inte i huvudsak om flyktingmottagningen
              eller om den introduktionspolitik som Sabuni här tar upp. Redan
              under den förra regeringen, när vi hade makten, sträckte vi ut
              en hand till en rad borgerliga partier för att klara av flyktingmottagningen
              och de stora utmaningar som vi stod inför. Vi ville ha långsiktiga
              och hållbara lösningar beträffande flyktingmottagningen. Ni sade
              att ni hade en annan politik. Ni hade en rad idéer om hur det
              där skulle lösas. Men vad ni hittills har presenterat på området
              är fem utredningar. Konkret har väldigt lite skett på det här
              området.
            </seg>
            <seg n="00ceb7c5">
              Den utsträckta handen finns där ännu i dag. Det handlar då om
              en långsiktighet kring flyktingmottagningen som går ut på att
              fler kommuner tar ett ansvar, att vi stöder de kommuner som tar
              ett stort ansvar för flyktingmottagandet och att vi förstärker
              sfi:n. I vårt budgetalternativ har vi en ny idé om en fördjupad
              Sverigeinformation. Vi har också ett starkare jobbfokus kring
              mottagandet för individen.
            </seg>
            <seg n="e91283aa">
              Jag har noterat att Sabuni varit ute och tagit initiativ innebärande
              att Arbetsförmedlingen ska komma in tidigare, något som vi tycker
              är oerhört positivt. I dessa tider måste vi se till att Arbetsförmedlingen
              har tillräckligt med resurser så att de inte får ytterligare en
              uppgift utan att ha fått mer resurser.
            </seg>
            <seg n="97356b5b">
              Den här debatten handlar inte heller om ert misslyckande i arbetsmarknadspolitiken
              när det gäller de människor som står längst bort från arbetsmarknaden.
              Instegsjobb, nystartsjobb och de garantierna har inte gett de
              varaktiga effekter som ni trodde att de skulle ge. Faktum är att
              en del av våra insatser, inte minst arbetsmarknadsutbildningarna,
              ger bättre resultat i siffror räknat.
            </seg>
            <seg n="2d13f746">
              Precis som under förra högkonjunkturen såg vi också under den
              senaste högkonjunkturen det som Sabuni läst upp här, alltså en
              snabbare takt i fråga om andelen utrikes födda som fick jobb.
              Det var ungefär dubbelt så många. Vi vet också att det när det
              blir sämre tider är de här grupperna utrikes födda och unga människor
              som först åker ut.
            </seg>
            <seg n="a22cd072">
              Nu befinner vi oss i ett väldigt skarpt läge. Konjunkturinstitutet
              har sagt att på två år försvinner 100 000 jobb i vårt land. Arbetsförmedlingen
              redovisar i sin senaste rapport att arbetslösheten redan i dag
              ökar, inte minst bland de grupper jag nämnt. Det är det som min
              interpellation handlar om.
            </seg>
            <seg n="349feee7">
              Ministern har tidigare varit ute i diskrimineringsfrågorna och
              sagt att den bästa politiken för att motverka diskriminering är
              att fler jobb kommer till. Nu ser vi en utveckling där färre jobb
              kommer till. Vi vet att det då finns en påtaglig risk både att
              diskrimineringen ökar och att de grupper som har en svagare förankring
              på arbetsmarknaden är de som först åker ut.
            </seg>
            <seg n="2e665f57">
              Det är bra att ministern här är tydlig om att det är viktigt
              att ha en antidiskrimineringspolitik, en likabehandlingspolitik,
              i både bra och dåliga tider. Men utifrån den utveckling vi kan
              se framöver hade jag hoppats på en rad nya initiativ för att stärka
              skyddet och stärka likabehandlingsprincipen. Vi vet ju vad som
              väntar under nästa år.
            </seg>
            <seg n="78f37b40">
              Jag vill därför igen fråga ministern: Vilka ytterligare insatser
              vad ministern hitintills kommit med är ju ingenting nytt har ministern
              nu när det är sämre tider med sig i bagaget för att värna den
              så viktiga likabehandlingsprincipen?
            </seg>
          </u>
          <note type="speaker" n="8ebd49bb">
            Anf. 57 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-f7ab3a71c0216c75-15" n="2f70829a">
            <seg n="cbb1f108">
              Herr talman! Luciano Astudillo hänvisar till Konjunkturinstitutet
              som i sina beräkningar säger att 100 000 jobb riskerar att försvinna.
              Ja, det är säkert Konjunkturinstitutets beräkningar. Om vi använder
              oss av deras beräkningar till exempel när det gäller Socialdemokraternas
              skattepolitik och bidragspolitik skulle vi bli av med 50 000 jobb
              då jämfört med den politik som nu ligger till grund för den budgetproposition
              som vi precis har lagt fram.
            </seg>
            <seg n="1b0a74ed">
              Jag kan säga, Luciano Astudillo, att de nya arbetsmarknadsåtgärder,
              arbetsmarknadsreformer, som finns i denna budgetproposition kostar
              38 miljarder kronor. Det handlar om forskning, och det handlar
              om att satsa på utbildning, inte minst yrkesutbildningar som det
              har varit brist på. Det handlar om att satsa på infrastruktur.
              Det handlar om att sänka skatter för löntagare men också för företagare
              för att stimulera att fler jobb kommer till. Det gör också att
              människor får pengar kvar i plånboken och kan konsumera. Vi presenterar
              detta i stället för att chockhöja skatter för företag och löntagare
              och tro att man ska få i gång konsumtion genom bidrag.
            </seg>
            <seg n="91e790c5">
              Som sagt: Jämfört med den budget som Regeringskansliet har lagt
              fram kan man beräkna att vi inte skulle få 70 000 jobb på lång
              sikt med det alternativ som Luciano Astudillo och hans parti står
              för. Det finns förslag på hur vi ska rusta människor och möta
              lågkonjunkturen och också vara beredda när högkonjunkturen kommer.
              Då ska människor vara klara att träda in på arbetsmarknaden på
              nytt. Det är den politik som finns.
            </seg>
            <seg n="ff747344">
              Det bästa sättet att bekämpa diskriminering är att se till att
              det finns arbetsmöjligheter, men trots det måste vi fortsätta
              att jobba med en kraftfull diskrimineringslagstiftning. Jag tror
              att Luciano Astudillo och jag delar uppfattningen att den lag
              som föreligger och som riksdagen har fattat beslut om är bra och
              effektiv. Framför allt kommer diskrimineringsersättningen att
              fungera avskräckande.
            </seg>
            <seg n="29d3500d">
              Allt sådant som Luciano Astudillo nämnde i sitt anförande är
              alltså sådant som redan görs, till exempel förbättringar när det
              gäller sfi och att hjälpa de kommuner som i dag tar ett stort
              ansvar för nyanlända. Också det hjälps vi åt med.
            </seg>
            <seg n="fdc50312">
              Jag kunde alltså inte riktigt avläsa några nya idéer. Skattehöjningar
              och bidragslinje löser inte de problem vi har framför oss.
            </seg>
          </u>
          <note type="speaker" n="95794541">
            Anf. 58 LUCIANO ASTUDILLO (s):
          </note>
          <u who="luciano_astudillo_040f39" xml:id="i-97f8b1f2c9643429-1" n="d2502d3d">
            <seg n="d5f9f887">
              Herr talman! Det där med skattehöjningar och bidragslinje är
              något som Sabuni läser in i våra förslag. Jag konstaterar bara
              att det inte bara är Konjunkturinstitutet som har kommit med siffran
              100 000 jobb. Svenskt Näringsliv redovisar ungefär samma utveckling
              de kommande två åren.
            </seg>
            <seg n="c37cb284">
              Jag konstaterar också att Svenskt Näringsliv sade att 90 000
              arbetstillfällen inte blev av på grund av er dåliga arbetsmarknadspolitik.
              Det fanns alltså arbetsgivare som skulle rekrytera folk, men de
              fick inte tag i personer med rätt utbildning och kompetens. 90
              000 jobb försvann! Redan där ligger ni på minus räknat med de
              siffror ni själva använder.
            </seg>
            <seg n="56d5b241">
              De 38 miljarder som Sabuni tar upp finns i själva verket, och
              det vet hon, i den budget som Anders Borg lade fram innan varselvågen
              i oktober med 20 000 nyvarslade då och upp emot 9 000 den månad
              vi är inne i nu. Det är inte slut ännu.
            </seg>
            <seg n="d876f7fd">
              Därutöver vet vi också att vi har en finanskris som späder på
              detta. Lågkonjunkturen har varit på väg en lång tid, men nu har
              den förvärrats och fördjupats av finanskrisen.
            </seg>
            <seg n="507a009f">
              Integrationsministern har tidigare fokuserat mycket på att i
              högkonjunktur när jobben blir fler kommer det där med diskriminering
              att avhjälpa sig självt. Fler jobb leder till mindre diskriminering
              det var Sabunis linje under lång tid, lite för att dölja passiviteten
              kring de här frågorna, kan jag tycka.
            </seg>
            <seg n="f0f468de">
              Nu tycker jag att Sabuni har en bättre hållning när hon säger
              att vi i både lågkonjunktur och högkonjunktur måste ha ett antidiskrimineringsarbete
              som bär. Men när vi nu går in i den här lågkonjunkturen, och utifrån
              Sabunis egen tidigare linje, hade jag hoppats att man skulle presentera
              en rad satsningar för att värna likabehandlingsprincipen så att
              de som har en svagare position på arbetsmarknaden och riskerar
              att bli diskriminerade inte åker ut. Det enda konkreta förslag
              jag kan läsa i Sabunis svar är att hon pratar om de arbetsrättsliga
              reglerna som drabbar ungdomar och utrikes födda. Det vill jag
              ha ett klargörande om. Har regeringen bytt fot när det gäller
              arbetsrätten? Kommer man att luckra upp den nu? Detta är allvarligt
              och intressant och i så fall ett nytt och viktigt besked som väljarna
              har rätt att få.
            </seg>
            <seg n="d12e6505">
              Det stora bekymret, menar jag, är att Sabuni och den borgerliga
              regeringen har varit oerhört passiva när det gäller integration,
              antidiskrimineringsarbete och flyktingsmottagande. Det försöker
              Sabuni dölja.
            </seg>
            <seg n="930ab12a">
              Det enda undantaget, och det måste jag ändå ge Sabuni beröm för,
              är att man har höjt diskrimineringsersättningen. Däremot finns
              det inget belägg för att sammanslagningen till en lag gör att
              den blir effektivare. Det är bra, men att lagen skulle bli effektivare
              finns det inget som säger. Det är mest en känsla man har när man
              får en samlad lag.
            </seg>
            <seg n="ee54be48">
              Priset för detta är däremot en mycket försvagad jämställdhetslagstiftning.
              Det vet Sabuni, och det har hon fått mycket kritik för. Det är
              kanske en av anledningarna till att vi tappade jämställdhetsrankningen.
            </seg>
            <seg n="fc74dc0c">
              Vi socialdemokrater har en rad förslag, och jag föreslår att
              ministern läser igenom vårt budgetalternativ. Vi har en idé om
              jobbagenter som hon skulle kunna inrätta inom Arbetsförmedlingen.
              Det handlar om att kompensera den brist på nätverk som utrikes
              födda har. Vi är väldigt positiva till projektet med avidentifierade
              jobbansökningar, och jag hade hoppats att Sabuni skulle reflektera
              lite om den utvärdering som Statskontoret kom med och hur hon
              vill jobba vidare med det.
            </seg>
            <seg n="13a7e882">
              Vi kommer att fortsätta att lägga fram förslag för att värna
              likabehandlingsprincipen. Vad kommer regeringen att göra?
            </seg>
          </u>
          <note type="speaker" n="0922d6b4">
            Anf. 59 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-f7ab3a71c0216c75-16" n="2f70829a">
            <seg n="62dd3c34">
              Herr talman! När jag säger skattechock är det inget jag bara
              säger. Det står i er motion. Ni säger nej till det sista steget
              i jobbskatteavdraget som presenteras i budgeten. Det är tydligt
              och bra att veta. Er samarbetspartner Vänsterpartiet säger nej
              till samtliga tre jobbskatteavdrag som har införts. Vad skulle
              det innebära för den enskilde att bli av med 1 0002 000 kronor
              per månad för att ni inte accepterar jobbskatteavdraget? Vi vet
              inte var ni kommer att landa, Luciano Astudillo. Ni verkar inte
              lyckas komma överens än, så både jag och andra människor där ute
              undrar vilken skattepolitik som ska föras om Socialdemokraterna
              och Vänsterpartiet samarbetar. Jag säger alltså bara det jag kan
              läsa här.
            </seg>
            <seg n="b3daf8c5">
              Ni tar bort 20 miljarder i sänkta arbetsavgifter för unga som
              är en annan grupp som har svårt att vara kvar eller ta sig in
              på arbetsmarknaden. Visserligen använder ni pengarna till att
              sänka den generella arbetsgivaravgiften, men vi vet ju att det
              är svårare för unga och nyanlända att ta sig in på arbetsmarknaden.
              Låt oss då sänka arbetsgivaravgiften för de unga! Vad ska Luciano
              Astudillo och hans parti säga till alla unga som skulle riskera
              att få lämna arbetsmarknaden om er politik gällde? Ni vill sänka
              arbetsgivaravgifterna väldigt lite för alla, medan de grupper
              i samhället som har svårast att ta sig in på arbetsmarknaden inte
              skulle få ta del av detta.
            </seg>
            <seg n="e8dd55c2">
              Detta är er politik, och den funkar inte i verkligheten.
            </seg>
            <seg n="193c6201">
              Vi kunde visserligen se 9 000 varsel den senaste veckan, men
              går man å andra sidan in på Arbetsförmedlingens platsbank kan
              man se att det fortfarande finns 40 000 jobb där. Varslen ökar,
              men det finns fortfarande jobb. Det viktiga är att hjälpa dem
              som eventuellt kommer att bli av med jobben alla som varslas kommer
              ju inte att bli av med jobbet att matchas tillbaka till andra
              jobb.
            </seg>
            <seg n="562d12ee">
              Fortfarande finns det andra jobb att söka sig till, och därför
              var det jättebra att i morse får höra en journalist i en intervju
              med Arbetsförmedlingens chef säga att matchningen fungerar bättre
              i dag än någonsin. Det är också glädjande, för det finns väldigt
              mycket kapacitet och resurser för att hjälpa de människor som
              nu riskerar att bli arbetslösa.
            </seg>
            <seg n="c4854246">
              Det de vill ha är inte kompletterande utbildningar av olika slag,
              för de har höga utbildningar. De vill inte höra om höga a-kasseersättningar,
              för de vill inte ha ersättningar. De vill ha egna inkomster. De
              vill ha nya jobb, och det är det arbetet som regeringen fokuserar
              på.
            </seg>
            <seg n="d6f70504">
              När det gäller arbetsrätten kan jag konstatera, precis som jag
              tror att Luciano Astudillo och hans parti kan konstatera, att
              turordningsregler är missgynnande för grupper som är på väg in
              på arbetsmarknaden. Men turordningsregler fyller också en annan
              funktion, och dessa två saker behöver inte ställas mot varandra.
              Jag har inte förespråkat att de ska ändras. Regeringen har inte
              förespråkat att de ska ändras, men vi kan konstatera att turordningsregler
              missgynnar nyanlända och ungdomar.
            </seg>
            <seg n="65a4d961">
              Till sist kan jag bara säga att det är det här man får se med
              en regering som under tolv år inte ansträngde sig på jämställdhetsområdet.
              I dag ser vi att vi tappar i rankning och nu kommer trea. Visserligen
              behöver man inte dra så stora växlar på det; både Finland och
              Norge är duktiga länder när det gäller jämställdhet. Men ändå,
              Luciano Astudillo: Detta är siffror från er regeringstid. De senaste
              är från 2006, många är från 2002. Det hände inte mycket under
              er sista mandatperiod vid makten. Nu ser vi resultaten.
            </seg>
            <seg n="31d64d97">
              Jag står gärna till svars nästa mandatperiod när man mäter det
              vi har gjort, men jag tänker inte stå till svars för det ni misslyckades
              med under den förra mandatperioden.
            </seg>
          </u>
          <note type="speaker" n="72538e65">
            Anf. 60 LUCIANO ASTUDILLO (s):
          </note>
          <u who="luciano_astudillo_040f39" xml:id="i-97f8b1f2c9643429-2" n="d2502d3d">
            <seg n="4c30f22d">
              Herr talman! Vår ambition är tydlig: Ett Sverige fritt från diskriminering,
              ett Sverige som värnar likabehandlingsprincipen. Därför har vi
              i vårt budgetalternativ en rad konkreta förslag.
            </seg>
            <seg n="814fbbcb">
              Vi föreslår mer resurser till Diskrimineringsombudsmannen. Vi
              säger också ja till en idé om jobbagenter, som jag föreslår att
              Sabuni följer upp. Vi har en mycket positiv grundsyn på avidentifiering
              av jobbansökningar. Sabuni sade ingenting om det.
            </seg>
            <seg n="bf4aab82">
              Vi säger nej, för övrigt, till orättvisa skatter. Vi ser att
              det inte ger fler jobb. Ni ger mer till dem som redan har det
              bäst. Det ger inte fler jobb. Vi är kritiska till det.
            </seg>
            <seg n="e63b77ee">
              Vi är överens i den rödgröna alliansen om ett tydligt och tufft
              antidiskrimineringsarbete. Det kan Sabuni vara säker på.
            </seg>
            <seg n="2577a22c">
              Hur ska man summera det här? Den borgerliga regeringen står handfallen
              och passiv inför sämre tider. På två år försvinner 100 000 jobb
              enligt Svenskt Näringsliv och Konjunkturinstitutet. Vi vet att
              de som har en svagare position på arbetsmarknaden, utrikes födda
              och ungdomar, men också kvinnor, är de som drabbas först. En av
              orsakerna är diskriminering. En av orsakerna är olika behandling.
            </seg>
            <seg n="f9a1a561">
              När det gäller integrations- och flyktingpolitiken finns handen
              kvar för en långsiktigt hållbar lösning så att vi klarar av de
              här frågorna på lång sikt. Vi vill inte ha en onödig konflikt
              om det. Det är ett viktigt område som behöver en lösning.
            </seg>
            <seg n="35dd7434">
              När det gäller diskrimineringen är det Sabuni och ingen annan
              som har verktygen i sin hand. Hon kan vara den som tar nya och
              starka initiativ för att värna likabehandlingsprincipen. I dag
              kommer hon inte med någonting.
            </seg>
          </u>
          <note type="speaker" n="1a4fdc78">
            Anf. 61 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-53f3b57c15331a15-0" n="2f70829a">
            <seg n="126e9f54">
              Herr talman! Statskontoret har inkommit med sin utvärdering av
              avidentifierade jobbansökningar. Jag har ännu inte hunnit läsa
              igenom den. Det jag har kunnat läsa i medierna handlade om att
              de här ansökningarna är krävande. Någon skrev också att det inte
              har lett till att fler har fått jobb.
            </seg>
            <seg n="cfc1838b">
              Inget av dessa argument håller för att förkasta avidentifierade
              jobbansökningar. Jag tycker också att det är bra. Ställer det
              till lite extra jobb ska vi ta det, därför att det handlar om
              alla människors lika rätt. Tanken är inte att det nödvändigtvis
              måste anställas fler invandrare. Tanken med avidentifierade jobbansökningar
              är att vi ska behandlas lika. Då behöver det inte landa i att
              vi anställs utan vi ska behandlas lika. Förhoppningsvis finns
              det tillräckligt många kompetenta personer som riskerar att bli
              diskriminerade som då kan få jobb. Jag förkastar inte idén ännu,
              men jag ska sätta mig in i utvärderingen mer än jag har gjort
              nu.
            </seg>
            <seg n="af07bd10">
              Sedan vill jag säga att om Luciano Astudillo kallar jobbskatteavdrag
              till låg- och medelinkomsttagare, det vill säga sjuksköterskor,
              lärare, undersköterskor med flera, för orättvis politik är det
              vad vi ska fortsätta med. Jag hoppas att Luciano Astudillo och
              hans partikamrater kan se alla dessa yrkesgrupper i ögonen och
              säga: Det är orättvis politik. Ni tjänar för mycket, därför drar
              vi tillbaka jobbskatteavdraget.
            </seg>
            <seg n="f77d6f0f">
              När det gäller integration skulle jag uppskatta om Luciano Astudillo
              och hans partikamrater kunde rösta för den integrationsstrategi
              som vi lämnade in till riksdagen i samband med att budgeten presenterades.
              Den innehåller många åtgärder som du också efterfrågar.
            </seg>
            <seg n="346749e1">
              Vi ska bli bättre på kompletterande utbildningar. Vi har sett
              till att fördubbla anslaget till det. Vi ska bli bättre på valideringar.
              Vi ska se till att sfi förbättras. En rad åtgärder finns i den
              strategin. Det är bara att rösta för den så har vi kommit i gång
              med ett bra och konkret arbete för att förbättra integrationen
              för fler människor i Sverige.
            </seg>
          </u>
          <note n="0cb5b519">
            Överläggningen var härmed avslutad.
          </note>
          <note n="76367337">
            10 § Anmälan om inkommen faktapromemoria om förslag från Europeiska
            kommissionen
          </note>
          <note n="ba2850c1">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <u who="unknown" xml:id="i-7905d473fba03342-0" n="2f70829a">
            <seg n="2bd1b972">
              KOM(2008)640
            </seg>
          </u>
          <note n="291f7e84">
            11 § Hänvisning av ärenden till utskott
          </note>
          <note n="d2a07c2b">
            Föredrogs och hänvisades
          </note>
          <note n="a6c57655">
            12 § Förnyad bordläggning
          </note>
          <note n="46411bc6">
            Föredrogs och bordlades åter
          </note>
          <note n="dc138ea8">
            13 § Bordläggning
          </note>
          <note n="ca2956c1">
            Anmäldes och bordlades
          </note>
          <note n="684acfe6">
            14 § Anmälan om interpellationer
          </note>
          <note n="78230a1d">
            Anmäldes att följande interpellationer framställts
          </note>
          <note n="2df45445">
            den 18 november
          </note>
          <note n="7840687c">
            Eva Johnsson
          </note>
          <note n="7840687c">
            Eva Johnsson
          </note>
          <note n="bf4daa64">
            Josefin Brink
          </note>
          <note n="15669d39">
            Carina Adolfsson Elgestam
          </note>
          <note n="db1fb2a8">
            Eva-Lena Jansson
          </note>
          <note n="db1fb2a8">
            Eva-Lena Jansson
          </note>
          <note n="db1fb2a8">
            Eva-Lena Jansson
          </note>
          <note n="db1fb2a8">
            Eva-Lena Jansson
          </note>
          <note n="cf4106d5">
            Interpellationerna redovisas i bilaga som fogats till riksdagens
            snabbprotokoll tisdagen den 25 november.
          </note>
          <note n="546951c8">
            15 § Anmälan om frågor för skriftliga svar
          </note>
          <note n="e6fd3588">
            Anmäldes att följande frågor för skriftliga svar framställts
          </note>
          <note n="2df45445">
            den 18 november
          </note>
          <note n="bbbc4797">
            Thomas Bodström
          </note>
          <note n="bbd1eb84">
            Hans Hoff
          </note>
          <note n="34b6b6b8">
            Allan Widman
          </note>
          <note n="addf3d33">
            Frågorna redovisas i bilaga som fogats till riksdagens snabbprotokoll
            tisdagen den 25 november.
          </note>
          <note n="8cf7682c">
            16 § Anmälan om skriftliga svar på frågor
          </note>
          <note n="968a78f0">
            Anmäldes att skriftliga svar på följande frågor inkommit
          </note>
          <note n="2df45445">
            den 18 november
          </note>
          <note n="8077ebed">
            Carina Hägg
          </note>
          <note n="b5fdaa37">
            Ann-Christin Ahlberg
          </note>
          <note n="5b34751c">
            Svaren redovisas i bilaga som fogats till riksdagens snabbprotokoll
            tisdagen den 25 november.
          </note>
          <note n="2f4183f2">
            17 § Kammaren åtskildes kl. 18.44.
          </note>
          <note n="14724dc7">
            Förhandlingarna leddes
          </note>
          <note n="bb59a81d">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
