<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--43</head>
          <docDate when="2011-12-07">2011-12-07</docDate>
        </div>
      </front>
      <body>
        <div>
          <note n="783ae343">
            ﻿
          </note>
          <note n="a292989d">
            Riksdagens protokoll
          </note>
          <note n="10ee541d">
            2011/12:43
          </note>
          <note type="date" n="dad7317d">
            Onsdagen den 7 december
          </note>
          <note n="748ebfd2">
            Kl. 09:00 - 19:28
          </note>
          <note n="17007b38">
            1 § Justering av protokoll
          </note>
          <note n="a1f82dc7">
            Justerades protokollet för den 1 december.
          </note>
          <note n="40f3ee28">
            2 § Beslut om senaste dag för avlämnande av propositioner
          </note>
          <note n="78ecb935">
            I enlighet med 3 kap. 3 § riksdagsordningen hade talmannen föreslagit
            att propositioner som regeringen avsåg skulle behandlas under
            innevarande riksmöte och för vilka särskild tidpunkt inte var
            föreskriven skulle avlämnas senast tisdagen den 20 mars 2012.
          </note>
          <note n="cf7d0570">
            Kammaren biföll detta förslag.
          </note>
          <note n="7bf80077">
            3 § Meddelande om skriftliga frågor och svar under juluppehållet
          </note>
          <note n="282950e2">
            Talmannen meddelade att skriftliga frågor som lämnats in under
            tiden fredagen den 16 december 2011 kl. 10.00torsdagen den 5 januari
            2012 kl. 10.00 skulle besvaras senast inom fjorton dagar efter
            det att frågan framställts.
          </note>
          <note n="552f6bbd">
            4 § Hänvisning av ärenden till utskott
          </note>
          <note n="bfddabc3">
            Föredrogs och hänvisades
          </note>
          <note n="acac5955">
            den 30 januari 2012.
          </note>
          <note n="36730284">
            5 § Förnyad bordläggning
          </note>
          <note n="8271e48b">
            Föredrogs och bordlades åter
          </note>
          <note n="983f6356">
            6 § Rikets styrelse
          </note>
          <note n="9e0d6eca">
            Föredrogs
          </note>
          <note type="speaker" n="8e6fe644">
            Anf. 1 PETER ERIKSSON (MP):
          </note>
          <note n="f9206460">
            Herr talman! Vi har i dag att debattera konstitutionsutskottets
            betänkande nr 1, Utgiftsområde 1 Rikets styrelse .
          </note>
          <u who="peter_eriksson_f7fe39" xml:id="i-cdab405e2ebbd122-0" n="f18fcfda" prev="i-14c04938f37e1d69-0">
            <seg n="8e25e12c">
              Till att börja med tänkte jag säga några ord om våra tillkännagivanden.
              Vi har två tillkännagivanden i betänkandet. Ett handlar om länsstyrelsernas
              djurskyddskontroller. Under de senaste åren, sedan regeringen
              organiserade om djurskyddet, har vi fått en kraftig försämring
              av djurskyddskontrollen och djurskyddet på många ställen i Sverige.
              Det här gav i det senaste valet upphov till att vi fick en diskussion
              om hur man ska ordna till detta. Vi har fått mindre pengar på
              många ställen.
            </seg>
            <seg n="472b1a75">
              I slutändan blev det ändå höjningar i statsbudgeten på ett antal
              miljoner kronor för att se till att det fungerade någorlunda.
              Till årets budget har vi från Miljöpartiets sida lagt in relativt
              mycket pengar, över 100 miljoner kronor, för att försöka se till
              att djurskyddet i Sverige ska bli enhetligt och fungera någorlunda
              över hela landet. Andra partier har också gjort förstärkningar
              i sina budgetförslag.
            </seg>
            <seg n="6cf6a0c5">
              I regeringens skrivningar i budgetarbetet står det att det ska
              fortsätta på samma nivå som tidigare. När man däremot kontrollerar
              lite mer noggrant, vilket vi lyckligtvis har tjänstemän som har
              gjort i utskottet, visar det sig att siffrorna inte stämmer med
              skrivningarna. Då handlar det om en minskning med 10 miljoner
              på anslaget till djurskyddskontroller, trots att man i skrivningarna
              säger att det ska fortsätta på samma nivå.
            </seg>
            <seg n="82925151">
              Det är naturligtvis inte bra att det ser ut på det sättet. Vi
              har från utskottets sida reagerat ganska starkt mot det sättet
              att arbeta med budgeten. Vi har ett enhälligt tillkännagivande
              i den här frågan, där vi lite kryptiskt skriver att utskottet
              föreslår att riksdagen tillkännager för regeringen vad konstitutionsutskottet
              anfört om behovet av att säkerställa att länsstyrelserna tillförs
              avsedda medel under 2012 för fortsatta insatser för en god och
              kvalitativ djurskyddskontroll på 2011 års nivå i enlighet med
              regeringens i budgetpropositionen uttalade avsikt, alltså inte
              i enlighet med de pengar som man har anslagit utan med vad man
              har sagt i texten. Den kryptiska formuleringen beror på att vi
              försöker arbeta inom det budgetsystem och de regler som vi har
              satt upp för riksdagen. Det är inte så enkelt för ett utskott
              att höja ett anslag. Men det är i alla fall en förhållandevis
              skarp skrivning. Vi menar på stort allvar att regeringen måste
              se till att de här pengarna kommer fram.
            </seg>
            <seg n="e745a5af">
              Det andra tillkännagivandet är tyvärr inte enhälligt, men det
              handlar om monarkin, kungen och redovisningen. Vi vill från utskottets
              majoritet att man från regeringens sida ska ta initiativ till
              en ny överenskommelse mellan regeringen och riksmarskalksämbetet
              rörande hovstatens redovisning. Det finns en sådan överenskommelse
              sedan tidigare. Den tillkom 1996 och har justerats lite grann.
              Men vi menar att redovisningen måste göras ännu tydligare och
              i lite större utsträckning redovisa vad skattemedlen går till.
              Jag ser det här som en del i det arbete för ständiga förbättringar
              som vi håller på med i riksdag och regering för att se till att
              vi tar ansvar för skattemedlen och att medborgarna kan känna sig
              trygga i att de används på ett bra sätt.
            </seg>
            <seg n="d31318a4">
              En tredje fråga i betänkandet, som vi inte har lyckats få en
              majoritet för nu, handlar om gåvor till partier. Jag ska inleda
              med att berätta en historia från det senaste valet i Tyskland.
            </seg>
            <seg n="eea3497a">
              De tyska liberalerna FDP gick till val på stora skattesänkningar
              inom många områden. Man vann också valet, och det blev en ny regering
              i Tyskland. Efter valet visade det sig att liberalerna var tvungna
              att backa på nästan alla områden. Det blev mycket kritik mot partiet,
              men man lyckades ändå få igenom en skattesänkning. Det gällde
              skatten på hotellmomsen.
            </seg>
            <seg n="1dd7af78">
              Efter ytterligare en tid kom det fram att en baron von Finck,
              ägare till hotellkedjan Mövenpick, hade finansierat en stor del
              av FDP:s valrörelse med om jag minns rätt 1,1 miljoner euro, motsvarande
              10 miljoner kronor. Han hade också finansierat en del av valrörelsen
              för CSU, det bayerska systerpartiet till kristdemokraterna i Tyskland,
              med över 1 miljon euro. Det var ganska mycket pengar, men man
              har i Tyskland ett system där man tvingas redovisa pengarna som
              finansierar partierna. Därigenom kom den här frågan fram, och
              det blev en ganska stor skandal. Att sänka hotellmomsen var just
              den linje som baron von Finck hade drivit. Många antog att han
              lyckats få igenom detta tack vare att han medverkat till att finansiera
              de här partiernas valrörelser.
            </seg>
            <seg n="5507286c">
              Det här är bara en berättelse av många runt om i Europa och andra
              länder om hur det kan gå att köpa politiska beslut. I Sverige
              skulle man kunna tänka sig motsvarande historia när det gäller
              restaurangmomsen, om Centern eller Moderaterna hade fått pengar
              från en restaurangkedja och vi i budgeten skulle klubba igenom
              en sänkning av restaurangmomsen. Jag tror inte att det har gått
              till på det sättet. Men Tyskland är inte ett land som är långt
              borta med helt annan kultur och helt andra seder. Jag tror att
              vi kan räkna med att någonting motsvarande det som hände i Tyskland
              för bara ett par år sedan kan hända även i Sverige.
            </seg>
            <seg n="910f8c1b">
              Därför behöver vi tydlig lagstiftning om partigåvor och finansiering
              av partierna. Det ska inte gå att köpa politiska beslut. Medborgarna
              ska veta vilka det är som finansierar de politiska partierna och
              enskilda politiker. Sverige ska också ha en lagstiftning som motverkar
              korruption och som är av hög internationell standard. Nu har det
              tvärtom varit så att trots att Sverige har skrivit under Europarådets
              konvention mot korruption och har varit med sedan 1999 har vi
              flera gånger anmodats att göra förändringar. Vi har varit ett
              av de länder som är sist att göra någonting åt bristen på lagstiftning
              på det här området.
            </seg>
            <seg n="496f5bb1">
              Senast 2011 skrev Greco, den organisation i Europarådet som ansvarar
              för den här konventionen, till den svenska regeringen och undrade
              varför Sverige inte har genomfört en enda av de sju rekommendationer
              som man har skrivit till den svenska regeringen och sagt att man
              behöver få genomförda för att man ska klara av systemet med korruptionsfrågor
              och ha en modern och skarp lagstiftning. Den svenska regeringen
              har dock sagt nej till detta.
            </seg>
            <seg n="b8c14db4">
              Tyvärr lämnar vi nu återigen frågan till partisekreterarna. Partisekreterarna
              i Sverige är inte en grupp som är lagstiftande eller bör förbereda
              lagstiftning. Det är mycket olyckligt att lämna en sådan fråga
              till dem. Det är de som är närmast berörda, och att lämna lagstiftningsfrågor
              till partisekreterarna när det gäller finansiering av partierna
              är snarast som att lämna till bankrånarna att besluta vilka straff
              det ska vara för inbrott och rån. Liknelsen är kanske lite överdriven,
              men det är åtminstone den gruppen som är närmast berörd och ansvarig.
            </seg>
            <seg n="82baf2af">
              Moderaterna har nu till slut sagt att man går med på att införa
              en lagstiftning, men det borde inte gå till på det här sättet.
              Det borde gå till så att regeringen tar ansvar, utser en grupp
              som ska göra en utredning, helst en parlamentarisk utredning,
              som sedan lägger fram förslag om hur lagstiftningen ska se ut.
              I stället tvingas vi nu se att riksdagen passar och att majoriteten,
              med Socialdemokraterna och de borgerliga partierna i spetsen,
              röstar nej till lagstiftning. Man säger trots detta att man vill
              införa en lagstiftning, men den ska inledas med att partisekreterarna
              ska lägga fram förslag.
            </seg>
            <seg n="2688ee98">
              Vi får se vad detta leder till, men början har inte varit särskilt
              bra måste jag säga. Det började ju med att Moderaterna ställde
              nya krav som är mycket märkliga i sammanhanget det handlar om
              lotteriverksamhet och annat för att man ska genomföra det man
              säger att man vill och som det egentligen finns en bred majoritet
              för i Sveriges riksdag.
            </seg>
            <seg n="141b027d">
              Svenska medborgare borde kunna lita på att vi har ett system
              för en modern, bra och stark lagstiftning som motverkar korruption.
              Sverige borde vara först i klassen och leda det arbetet i Europa
              i stället för att vara sist och hela tiden försöka smita från
              en självklar uppgift.
            </seg>
            <seg n="104aaa56">
              Jag yrkar bifall till utskottets förslag men med ett undantag.
              Jag yrkar nämligen bifall till reservation 3. Jag står naturligtvis
              bakom de särskilda yttranden vi har. Med tanke på budgetarbetet
              och det system vi har måste vi ha särskilda yrkanden i stället
              för reservationer när det gäller förändringar i budgeten.
            </seg>
          </u>
          <note type="speaker" n="e8ff4c66">
            Anf. 2 PER BILL (M):
          </note>
          <u who="per_bill_d166e7" xml:id="i-e4a38749f4503f31-0" n="a70cf529">
            <seg n="531cf074">
              Herr talman! Jag vill inleda med att yrka bifall till utskottets
              förslag bortsett från en punkt där Alliansen har en reservation.
              Den återkommer bland andra Andreas Norlén till senare.
            </seg>
            <seg n="8f5ebfa0">
              Det här betänkandet det gröna betänkandet är på 126 sidor. Främst
              handlar det naturligtvis om regeringens budgetproposition, utgiftsområde
              1, men det omfattar också Riksdagsförvaltningens årsredovisning
              samt 39 motioner med anknytning till utgiftsområdet.
            </seg>
            <seg n="f675e6dc">
              Totalt består betänkandet av 26 beslutspunkter. I alla utom en
              av dem finns det samsyn mellan Alliansen och det största oppositionspartiet,
              Socialdemokraterna.
            </seg>
            <seg n="708967c9">
              Herr talman! När vi samlades här förra året och höll budgetdebatt
              var det ganska hårda ord, framför allt om neddragningen av anslaget
              till Regeringskansliet med 300 miljoner kronor. Det var en kortsiktig
              och säkert rolig seger för oppositionen, men för dem som blev
              av med sina jobb och för dem som fick hjälpa till att stänga ambassader
              var det nog mindre roligt.
            </seg>
            <seg n="dded40e8">
              Det var även en del hårda ord om partifinansieringen.
            </seg>
            <seg n="f5668e74">
              I år skulle jag säga att vi har haft konstruktiva diskussioner.
              Det började redan i somras med en överenskommelse mellan Socialdemokraterna
              och Alliansen om Regeringskansliets budget, som innebar att de
              300 miljonerna återförs till anslaget. Det gjorde bland annat
              att fyra ambassader i viktiga tillväxtområden kunde räddas. Det
              gav också en väldigt fin grund för att vi skulle kunna jobba igenom
              vår budget tillsammans med Socialdemokraterna.
            </seg>
            <seg n="6fa1dfbd">
              Ur detta arbete har det sprungit fram en bred samsyn på flertalet
              punkter. Jag vill för detta tacka Socialdemokraterna. Det har
              varit konstruktivt och givande att leta efter lösningar i stället
              för låsningar, och vi ser redan resultat.
            </seg>
            <seg n="4d137a51">
              Under de sex minuter jag har kvar vill jag säga några ord om
              fyra områden där Alliansen och Socialdemokraterna har enats. Det
              gäller dels budgeten för Regeringskansliet, dels det Peter Eriksson
              har tagit upp om djurskyddet inom länsstyrelserna, dels JO:s ställning
              som ett extraordinärt tillsynsorgan och inte ett reguljärt och
              dels sist men inte minst stödet till de politiska partierna.
            </seg>
            <seg n="84059dc7">
              När det gäller budgeten för Regeringskansliet är vi nu överens
              om en budget som är väl avvägd och som ger långsiktiga möjligheter
              för regeringen att utföra sina uppgifter. Det är viktigt.
            </seg>
            <seg n="a27fae45">
              Som framhålls i en motion av Socialdemokraternas utrikespolitiske
              talesman med flera har den överenskommelse som jag tidigare refererade
              till inneburit att bland annat ambassaderna i Hanoi, Buenos Aires,
              Luanda och Kuala Lumpur räddas från nedläggning och att UD i närtid
              ska få stärka sin närvaro på viktiga exportmarknader samt att
              Exportrådet får ytterligare resurser. Det är mycket glädjande.
            </seg>
            <seg n="bf008a54">
              Herr talman! En av de frågor som jag skulle säga att det har
              funnits mest låsningar i under de fem år jag har varit vice ordförande
              i konstitutionsutskottet är den om partifinansiering. Det har
              varit oavsett om det har handlat om statlig partifinansiering,
              om kommunal partifinansiering eller om privata donationer. Vi
              gick därför den här gången in i diskussioner om att försöka hitta
              lösningar i stället för låsningar.
            </seg>
            <seg n="b08d0d89">
              Vi konstaterade till exempel mycket enkelt att det statliga partistödet
              inte har ändrats sedan 2004. För två veckor sedan kunde vi också
              konstatera att det hade tagits initiativ till diskussioner mellan
              partisekreterarna för att hitta lösningar på de problem vi har
              haft och se till att vi får en samsyn i en av de viktigaste frågorna
              för oss politiker, nämligen partifinansieringen.
            </seg>
            <seg n="73e8833a">
              Sedan dess har det hållits ett första möte mellan partisekreterarna
              som de själva säger har varit konstruktivt. Detta är en process
              som fortsätter. Naturligtvis, Peter Eriksson, är det inte partisekreterarna
              som sitter på sina rum och skriver lagtext. Jag utgår från att
              det kommer att göras på Justitiedepartementet.
            </seg>
            <seg n="800d2ce2">
              Vi moderater är nu beredda att lagstifta om de politiska partiernas
              finansiering. En lagstiftning på området är enligt oss det bästa
              sättet att långsiktigt och förutsägbart värna den öppenhet människor
              har rätt att kräva av politiska partier.
            </seg>
            <seg n="88890495">
              Ingångsvärdena för oss handlar om att en ny lag ska ge öppenhet
              och därmed öka tilliten till det politiska systemet. Grunden för
              själva partifinansieringen bör även i fortsättningen vara offentliga
              medel, både på lokal och på nationell nivå. För övrigt bör vi
              se till att få en lagstiftning som förhoppningsvis alla partier
              i den här riksdagen kan vara överens om.
            </seg>
            <seg n="074546bf">
              Herr talman! Peter Eriksson har redan varit inne på den punkt
              som handlar om djurskyddet, så jag använder i stället min sista
              minut till att påpeka det som alla åtta partierna i konstitutionsutskottet
              också är helt överens om, nämligen att JO har en väldigt tung
              arbetsbelastning. JO ska vara ett extraordinärt tillsynsorgan
              och inte ha reguljär tillsyn över olika delar, men när det gäller
              vissa områden har de nu i princip reguljär tillsyn vilket naturligtvis
              gör att de blir väldigt hårt arbetsbelastade.
            </seg>
            <seg n="3fd2b31a">
              Vi har enats om att i samband med JO:s ämbetsberättelse, som
              vi redan håller på att bereda i utskottet, göra ett tillkännagivande
              om att det måste ske förändringar på tillsynsområdet som gör att
              JO åter kan vara ett extraordinärt tillsynsorgan.
            </seg>
            <seg n="7d5a067b">
              Herr talman! Med tio sekunder kvar kan jag konstatera att det
              bara finns ett enda område där Alliansen och Socialdemokraterna
              inte har enats, och det är redovisningen av hovstaten. Den frågan
              lämnar jag till Andreas Norlén och naturligtvis till alla de andra
              debattörerna på allianssidan att diskutera.
            </seg>
          </u>
          <note type="speaker" n="e57bae07">
            Anf. 3 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-da1239f963cffd5d-0" n="f18fcfda">
            <seg n="964ddfa0">
              Herr talman! Jag har två frågor till Per Bill som gäller partigåvor
              och partistöd. Per Bill talade själv om att ni moderater har gjort
              en uppgörelse kring ett antal frågor i utskottet med Socialdemokraterna,
              bland annat att lämna det här med gåvor till partierna till partisekreterarna.
              Det gäller också översynen av partistödet. Hur mycket tror Per
              Bill att det kommer att behövas i ökat partistöd för att uppfylla
              den här överenskommelsen? Det är min första fråga.
            </seg>
            <seg n="bd7a03f7">
              Den andra frågan gäller gåvorna och diskussionen kring partisekreterarna.
              Anser Per Bill att det är rimligt att Moderaterna ställer villkor
              vid sidan om själva lagstiftningsfrågorna för att ställa upp på
              och genomföra lagstiftning?
            </seg>
          </u>
          <note type="speaker" n="2cff1806">
            Anf. 4 PER BILL (M) replik:
          </note>
          <u who="per_bill_d166e7" xml:id="i-e4a38749f4503f31-1" n="a70cf529">
            <seg n="fd8aa68e">
              Herr talman! Vi har dragit i gång en process där vi ska se över
              helheten, alltifrån om man ska få partibidrag för tomma stolar
              i kommunfullmäktige till anslagsnivåer.
            </seg>
            <seg n="b96c4d38">
              Jag skulle se det som ett tomt papper, en möjlighet att hitta
              lösningar snarare än låsningar. Jag har ingen aning om vad det
              skulle kunna få för effekter på ökade nivåer.
            </seg>
            <seg n="0cef89a4">
              Som svar på den andra frågan vill jag säga att som jag ser det
              gäller det att hitta en lösning som alla åtta partier i riksdagen
              kan stå bakom. Det blir väldigt konstigt om vi hittar en överenskommelse
              som sex eller sju partier står bakom och ett par stycken står
              utanför. Jag tror och är ganska övertygad om att lagstiftning
              kommer att vara vägen att gå fram, och då är det väldigt bra om
              denna lagstiftning är någonting som vi alla kan bli överens om.
            </seg>
            <seg n="5bb1b8fa">
              Därför ser jag framför mig att när partisekreterarna har gjort
              sitt arbete så kommer Justitiedepartementet, i nära samarbete
              med konstitutionsutskottet, att göra sitt arbete. Jag vill inte
              i dag försöka hitta låsningar. Jag vill försöka hitta möjligheter.
              Det sättet har gjort att vi nu har sagt att vi tycker att det
              är en bra idé med lagstiftning på området.
            </seg>
          </u>
          <note type="speaker" n="72c75f94">
            Anf. 5 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-da1239f963cffd5d-1" n="f18fcfda">
            <seg n="defe0a60">
              Herr talman! När Moderaternas partisekreterare Sofia Arkelsten
              gick ut med den här frågan och sade att man var beredd att arbeta
              för och stödja en lagstiftning var det inte med den öppna attityden
              som säger att nu ska vi arbeta tillsammans förutsättningslöst.
              Det var i stället ett antal villkor som var kopplade till helt
              andra saker kring lotteriverksamhet och ideellt arbete och att
              detta också skulle regleras på något sätt.
            </seg>
            <seg n="c6a44346">
              Jag tycker att det var ett väldigt märkligt sätt att inleda processen,
              för det verkar som om man vill ha någon möjlighet att kliva av
              när som helst.
            </seg>
            <seg n="05b90a05">
              Jag tycker också att det finns en risk med en attityd som säger
              att alla åtta partierna ska med. Risken är uppenbar att det då
              blir Moderaterna och Sverigedemokraterna, som är mest ovilliga,
              som får styra vad en sådan lagstiftning ska innehålla i stället
              för att det blir en modern och skarp lagstiftning med lite bett
              i.
            </seg>
          </u>
          <note type="speaker" n="bad3fec7">
            Anf. 6 PER BILL (M) replik:
          </note>
          <u who="per_bill_d166e7" xml:id="i-e4a38749f4503f31-2" n="a70cf529">
            <seg n="4d2074e3">
              Herr talman! Genom samarbetet inom Alliansen har jag lärt mig
              att de egna åsikterna när man går in i en förhandling inte alltid
              är de bästa och att varje typ av kompromiss därför skulle vara
              en försämring. Tvärtom är det så att när man samlas fyra personer,
              eller i det här fallet åtta personer, och försöker lösa problem
              tillsammans kan slutresultatet faktiskt bli bättre än de egna
              ingångsvärden man hade.
            </seg>
            <seg n="22fd8595">
              Jag tycker att vi har fått en bra start på en process, och jag
              ska göra mitt yttersta för att den här processen går i mål och
              att vi får ett regelverk för partifinansiering i stort som vi
              kan vara både stolta över och nöjda med.
            </seg>
          </u>
          <note type="speaker" n="36d49ec0">
            Anf. 7 KARIN GRANBOM ELLISON (FP):
          </note>
          <u who="karin_granbom_c5a7be" xml:id="i-21f773a6df2c2d1f-0" n="1133022c">
            <seg n="6473cdcf">
              Herr talman! Ett år har gått, och vi står här igen i budgetdebatt
              om rikets styrelse. En avgörande skillnad från förra årets debatt
              är att nu avser en majoritet att anta hela regeringens förslag
              till anslag. I år tar alltså även Socialdemokraterna ansvar för
              ett välfungerande regeringskansli och en fortsatt stark utrikesrepresentation.
              Att svensk ekonomi och välfärd är starkt beroende av omvärlden
              och export har blivit alltmer självklart i dessa ekonomiskt turbulenta
              tider. Det är därför glädjande att ambassader på för Sverige viktiga
              exportmarknader nu kan räddas genom den överenskommelse som slutits
              mellan Alliansen och Socialdemokraterna.
            </seg>
            <seg n="5ad3d937">
              Den övriga oppositionen vill fortsatt spara 300 miljoner kronor.
              En sådan besparing är enkel att föreslå men svårare att motivera
              och ta ansvar för. Det är därför inte så förvånande att de olika
              oppositionspartierna spretar i argumentationen.
            </seg>
            <seg n="26432cce">
              Sverigedemokraterna återanvänder till exempel en argumentation
              som hade passerat bästföredatum redan förra året. De säger att
              Regeringskansliet har svällt efter ordförandeskapet i EU 2009
              och därför bör skäras ned. Påstående är taget ur luften, eftersom
              antalet anställda i Regeringskansliet sjunkit kraftigt och nu
              är det lägsta sedan åtminstone 2002.
            </seg>
            <seg n="6633123a">
              I det här sammanhanget förtjänar det också att nämnas att antalet
              anställda i den politiska delen av Regeringskansliet, eller formellt
              uttryckt, personer anställda på politikeravtalet varje år sedan
              regeringsskiftet har legat lägre än vid utgången av regeringen
              Perssons sista verksamhetsår, alltså 2005. Detta kan utläsas av
              budgetpropositionen.
            </seg>
            <seg n="ba101487">
              Miljöpartiet väljer en annan strategi och ifrågasätter att anslaget
              ökat med 15 procent de senaste fem åren. Miljöpartiet gillar ju
              nolltillväxt, så kanske tänker de inte på att de anställda också
              har rätt till löneökningar. Pris- och löneomräkningen står för
              en betydande del av anslagets tillväxt. Därtill har Regeringskansliet
              fått ett antal nya uppgifter, till exempel genom ambassaden i
              Kabul som öppnades 2008 och ambassaden i Bagdad som kunde öppnas
              på nytt 2009 efter att ha varit stängd i hela 18 år. Det är mycket
              dyra ambassader med tanke på säkerhetsläget i dessa länder. Jag
              har inte hört att Miljöpartiet skulle vara emot ambassaderna i
              Kabul och Bagdad. Ska dessa ambassader vara öppna måste vi också
              vara beredda att betala för dem. I år tillkommer också extra anslag
              för att vissa ambassader bättre ska kunna hantera visumansökningar.
            </seg>
            <seg n="5e9c77f4">
              Att försvara kostnader för regeringskansli och därmed administration
              är väl inte det roligaste; det kan jag erkänna. Men ska Sverige
              fortsatt ha en välfungerande förvaltning med ett skickligt utredningsväsen
              måste det få kosta. Oppositionen är ofta snabb med att vilja tillsätta
              utredningar och ge regeringen nya uppdrag. Då krävs också att
              man tar ansvar och finansierar det. Utifrån detta är det positivt
              att Socialdemokraterna i år tar ansvar och att arbetet i Regeringskansliet
              kan fokusera på ett konstruktivt arbete.
            </seg>
            <seg n="17f4962f">
              Sedan alliansregeringen tog över har vi de senaste åren kraftigt
              höjt ambitionen i minoritetspolitiken. Detta är ett viktigt område
              för oss i Folkpartiet liberalerna, och mycket har åstadkommits
              under de ansvariga statsråden Nyamko Sabunis och Erik Ullenhags
              ledning. 2010 års minoritetspolitiska reform ger ökat skydd för
              de fem nationella minoriteterna och förstärkningar för minoritetsspråken.
              Bland annat har förvaltningsområdena för samiska och finska ökat
              kraftigt, och de fortsätter att växa i takt med att ytterligare
              kommuner ansluter sig. Det betyder bland annat bättre tillgång
              till barnomsorg och äldreomsorg på minoritetsspråken och bättre
              förutsättningar för att dessa språk ska kunna leva vidare i vårt
              land. För att ytterligare kunna öka antalet kommuner i förvaltningsområdena
              ökar statsbidragen.
            </seg>
            <seg n="ce934a6c">
              En särskild satsning görs i år för att öka säkerheten för den
              judiska minoriteten. En del judar i Sverige undviker i dag att
              öppet visa att de tillhör den judiska minoriteten av rädsla för
              trakasserier. För att människor ska våga besöka synagogor och
              utöva sin religionsfrihet betalar de judiska församlingarna stora
              summor för säkerhetsarrangemang. Vi liberaler beklagar att det
              ska vara nödvändigt att satsa så mycket pengar på säkerhet, men
              när nu behovet finns välkomnar vi att staten tar sitt ansvar och
              anslår ett engångsbelopp för att öka säkerheten för den judiska
              minoriteten.
            </seg>
            <seg n="e7d62111">
              En satsning görs också på den nationella minoriteten romer. I
              juli 2010 överlämnade Delegationen för romska frågor ett betänkande
              med ett flertal åtgärder för att förbättra romers situation i
              Sverige. Regeringen lägger nu sista handen vid skrivelsen där
              förslagen tas om hand. För de kommande fyra åren satsas 11 ½ miljon
              årligen för att bemöta utanförskapet för romer och finansiera
              förslagen i skrivelsen. Det handlar bland annat om insatser för
              romers utbildning och deltagande på arbetsmarknaden. Arbetet för
              att bryta romers utanförskap har brett stöd i riksdagen, utom
              hos Sverigedemokraterna som drar ett streck över hela denna satsning.
              Dessutom vill Sverigedemokraterna från årsskiftet lägga ned den
              myndighet som romer kan vända sig till om de utsätts för öppen
              diskriminering, det vill säga Diskrimineringsombudsmannen.
            </seg>
            <seg n="eaaef60d">
              Romer har levt i Sverige i 500 år, utsatts för omfattande diskriminering
              och nekats rättigheter av majoritetssamhället. Kommande satsningar
              handlar om att ta steg för att minska utanförskapet och tillgodose
              mänskliga rättigheter och minoritetsrättigheter för romer. Det
              är beklagligt att riksdagen inte kan vara enig i denna satsning,
              men det är glädjande att en bred majoritet ställer sig bakom en
              förstärkt minoritetspolitik.
            </seg>
            <seg n="4da3781c">
              Alliansen har en reservation som handlar om hovstaten. I denna
              fråga är skillnaden mellan Alliansens och oppositionspartiernas
              linjer inte så stor som det kan verka. Självklart vill alla ha
              stor öppenhet i hur skattepengar används. Allianslinjen handlar
              om att vi förutsätter att regeringen i de löpande kontakterna
              med de kungliga hovstaterna, ska pröva förutsättningarna för att
              ytterligare utveckla den årliga redogörelsen från hovstaterna.
              Oppositionen uppdrar åt regeringen att ensidigt göra en översyn
              av den överenskommelse som tidigare träffats mellan regeringen
              och hovstaten.
            </seg>
            <seg n="2b54f925">
              Vi i Alliansen tycker att ett lämpligt första steg, och en mer
              framkomlig väg, vore att sända en tydlig signal både till regeringen
              och till de kungliga hovstaterna om att riksdagen vill se mer
              öppenhet och att frågan tas upp i de löpande kontakterna. På så
              sätt menar vi att grunden är lagd för att steg ska tas i god konstruktiv
              anda för en mer utförlig redovisning för hovstaten.
            </seg>
            <seg n="4048c1cf">
              Slutligen, det mest glädjande: partifinansiering. När jag stod
              i kammaren vid förra årets budgetdebatt sade jag så här:
            </seg>
            <seg n="f221df7e">
              Låt mig vara mycket tydlig: Vi i Folkpartiet vill se större öppenhet
              i redovisningen av stöd till partier och enskilda. En lagreglering
              är önskvärd. Men låt oss göra ett brett och grundligt förarbete
              så att vi får väl genomtänkta bestämmelser. Detta är en uppmaning
              till såväl allianskamrater som oppositionen.
            </seg>
            <seg n="d667b8e7">
              Det är mycket tillfredsställande att det nu äntligen ser ut att
              gå framåt i denna fråga. I förra veckan inledde partisekreterarna
              samtal om redovisning av bidrag till partier. Vi i Folkpartiet
              välkomnar att det nu finns en allianslinje om att det behövs lagstiftning
              när det gäller bidrag till partier och att Moderaterna därmed
              ansluter sig till Folkpartiets linje.
            </seg>
            <seg n="d0278aad">
              Min förhoppning är att lagstiftning kan finnas på plats inför
              valet 2014. Ska man vara realistisk inser jag att det kan bli
              tajt med tid eftersom utredning och remisstider ska hinnas med.
              Det underlättar förstås att en utredning redan är gjord på området
              och att Sverige har många andra länders lagstiftning att studera.
              Vårt grannland Finland har nyligen skärpt sin lagstiftning för
              redovisning där bidrag till både partier och enskilda ska redovisas.
              Det finns en hel del att inspireras av från det arbetet. Lagstiftning,
              och inte enbart en överenskommelse mellan partier, är viktigt
              då det möjliggör kontroll och sanktioner och att också partier
              utanför riksdagen omfattas. Med den öppenhet och trygghet som
              lagstiftning ger kan väljarna dra egna slutsatser om vilka hänsyn
              och drivkrafter som partier och eventuellt också valda kan ha
              i sina prioriteringar av politikområden och ställningstaganden.
              Att vi nu får besked om att Sverige i framtiden slipper vara ett
              av de få länder i Europa som står utan lagstiftning betyder att
              vi tar ett viktigt steg för att fortsatt kunna vara i topposition
              som ett av de länder i världen som har lägst korruption.
            </seg>
            <seg n="0fbcc181">
              Sammanfattningsvis anser vi i Folkpartiet liberalerna att regeringens
              budgetförslag för rikets styrelse lägger en god grund för en effektiv
              och demokratisk styrning av Sverige.
            </seg>
            <seg n="d93c7b56">
              Jag yrkar därmed bifall till förslaget i betänkandet med undantag
              för punkt 2, där Alliansen har en gemensam reservation som jag
              för tids vinnande inte yrkar bifall till.
            </seg>
          </u>
          <note n="0442d40c">
            I detta anförande instämde Maria Abrahamsson (M).
          </note>
          <note type="speaker" n="e9579b60">
            Anf. 8 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-da1239f963cffd5d-2" n="f18fcfda">
            <seg n="f1051b91">
              Herr talman! Jag funderar på frågan om Regeringskansliet. Både
              Karin Granbom Ellison och Per Bill tog upp den. Vi gjorde ju en
              neddragning på Regeringskansliet med 300 miljoner i fjol. Min
              bild är att det redan då fanns ett betydande anslagssparande,
              ett överskott, på kontot. Man har inte använt de anslag som man
              har fått i statsbudgeten. Det verkar vara fallet även i dag. Jag
              tyckte att det fanns gott om utrymme för att göra en neddragning
              eftersom vi har ett anslagssparande som är mycket större än neddragningen.
              Långsiktigt fanns det ett sådant utrymme.
            </seg>
            <seg n="3b34302b">
              Antalet regeringsärenden och utredningar har minskat rejält.
              Vi ser hur Sveriges riksdag inte har fullt upp att göra eftersom
              det kommer väldigt få förslag från regeringen. När vi har en regering
              som inte gör så mycket är det rimligt att vi minskar något på
              anslaget till ett sådant kansli. Den reaktion som vi fick från
              regeringen var i stället att man skar ned på antalet ambassader.
              Mitt intryck är att man ville göra det hela så dåligt som möjligt
              för att oppositionen skulle ändra sig. Man lyckades till slut
              få med Socialdemokraterna på att höja anslaget.
            </seg>
            <seg n="555ec34d">
              Tycker inte Karin Granbom Ellison att det vore bättre att försöka
              effektivisera Regeringskansliet, och att det finns ett rimligt
              utrymme att minska anslaget?
            </seg>
          </u>
          <note type="speaker" n="d05e52cb">
            Anf. 9 KARIN GRANBOM ELLISON (FP) replik:
          </note>
          <u who="karin_granbom_c5a7be" xml:id="i-21f773a6df2c2d1f-1" n="1133022c">
            <seg n="e15deeae">
              Herr talman! Jag menar att vi har ett regeringskansli som fungerar
              mycket effektivt i dag. Sverige är känt för att förbereda lagstiftning
              mycket väl. Det är en tradition som vi ska värna. Jag är också
              mycket glad över att vi till exempel har kunnat stärka våra exportsatsningar
              och att vi har en stark närvaro inom utrikesrepresentationen.
              Det är mycket viktigt. Sverige är mycket beroende av omvärlden.
            </seg>
            <seg n="0b08ea97">
              Det var möjligt att göra en neddragning förra året när det gäller
              anslagssparandet. Det fanns utrymme för att göra en engångsneddragning
              och ta av det anslagssparandet, men jag menar att det inte är
              hållbart att göra det på lång sikt. Det är också normalt att det
              ska finnas en visst anslagssparande på ett anslag så att det finns
              en liten buffert för oförutsedda utgifter. Som jag sade är 15
              procent på fem år ingen stor ökning. Det är normalt med pris-
              och löneomräkningar som ligger på omkring 23 procent. Nya uppgifter
              ska också finnas under det här anslaget. I år tillkommer en hel
              del kostnader, och det flyttas över från andra anslag. Därmed
              ökar också anslaget.
            </seg>
          </u>
          <note type="speaker" n="eb2ec036">
            Anf. 10 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-da1239f963cffd5d-3" n="f18fcfda">
            <seg n="4b73fded">
              Herr talman! Karin Granbom Ellison sade själv tidigare att antalet
              anställda har minskat sedan 2002, men samtidigt som vi ser en
              minskning av antalet anställda ökar anslaget ganska kraftigt och
              antalet regeringsärenden och utredningar minskar. Ytterligare
              en sida av detta är det som jag nämnde förut, nämligen att vi
              får väldigt få förslag från regeringen i dag. Trots en jättelik
              organisation med tusentals anställda och fyra partier i regeringen
              har jag aldrig under alla mina år i riksdagen varit med om att
              det händer så lite och kommer så få propositioner och så få förslag
              från regeringen. Har man inte så många idéer och förslag på hur
              man vill förändra Sverige borde det vara möjligt att minska det
              här anslaget ytterligare.
            </seg>
          </u>
          <note type="speaker" n="525715ca">
            Anf. 11 KARIN GRANBOM ELLISON (FP) replik:
          </note>
          <u who="karin_granbom_c5a7be" xml:id="i-21f773a6df2c2d1f-2" n="1133022c">
            <seg n="8a755f53">
              Herr talman! Jag tycker att det händer en hel del. Det är naturligtvis
              välkommet att det händer ännu mycket mer. Där instämmer jag med
              Peter Eriksson. Jag sade till exempel att det alldeles strax ska
              komma en strategi som gäller romer. I mitt anförande talade jag
              om något som ska komma men som ännu inte har kommit.
            </seg>
            <seg n="68e4d19f">
              Jag tycker att vi i Sverige ska fortsätta att vara stolta över
              att vi har en väl fungerande förvaltning och över att vi förbereder
              vår lagstiftning så att det ganska smidigt går att göra förändringar
              i vårt land.
            </seg>
          </u>
          <note type="speaker" n="7c08ab10">
            Anf. 12 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-fe233a76e2e45159-0" n="b85caa3b">
            <seg n="09f8e1e0">
              Herr talman! Budgetramen för 2012 i förslaget om rikets styrelse
              avser riksdag, regering, länsstyrelser och andra myndigheter.
              Den är på 11,8 miljarder. Härav gäller 6,6 miljarder Regeringskansliet.
            </seg>
            <seg n="4785ca3f">
              En viktig del i konstitutionsutskottets arbete är granskningen
              av regeringen. Vi i konstitutionsutskottet har noterat att det
              efter Sveriges ordförandeskap i EU skett en betydande neddragning
              av antalet anställda inom Regeringskansliet. I den senaste granskningen
              som avslutades i förra veckan noterade vi att det sett ur ett
              längre tidsperspektiv från 2004 till 2011 skett en neddragning
              i Regeringskansliet med 300 anställda.
            </seg>
            <seg n="57bcbfbc">
              Förra året hade vi i konstitutionsutskottet långa diskussioner
              om storleken på anslaget till Regeringskansliet. Den samlade oppositionen,
              Socialdemokraterna, Miljöpartiet, Sverigedemokraterna och Vänsterpartiet,
              föreslog då en neddragning med 600 miljoner kronor i förhållande
              till regeringens förslag. Efter lite eftertanke minskade oppositionspartierna
              neddragningen till 300 miljoner, vilket blev riksdagens beslut.
            </seg>
            <seg n="0c6bc1c3">
              När oppositionspartierna sedan fann att konsekvenserna av deras
              beslut blev att flera ambassader höll på att läggas ned ångrade
              Socialdemokraterna sig, och därför har vi i konstitutionsutskottet
              nu kommit tillbaka till samma budgetnivå inför 2012 som regeringen
              och allianspartierna i konstitutionsutskottet föreslog för 2011.
              Vi välkomnar naturligtvis det socialdemokratiska uppvaknandet
              även om det tog nästan ett år. Som jag uppfattar det har socialdemokraterna
              i konstitutionsutskottet agerat konstruktivt vid beredningen av
              det här årets budget.
            </seg>
            <seg n="3abdc936">
              Vi i Centerpartiet har sedan länge påtalat att det behövs en
              lagstiftning om en öppen redovisning av gåvor och bidrag till
              politiska partier. Det är viktigt för att inte någon genom gåvor
              och bidrag ska kunna köpa partier och politiker i olika frågor.
              Det är viktigt att misstankar om mutor kan undanröjas. När vi
              debatterade det här för ett år sedan sade jag att det behövde
              vara klart med en lagstiftning före 2014 års val. Lika besviken
              som jag blev förra året över de negativa besked som vi fick i
              den här frågan, lika glad blev jag för 14 dagar sedan när Moderaternas
              partisekreterare förklarade att Moderaterna nu ändrat sig och
              vill ha en lagstiftning om en öppen redovisning av gåvor och bidrag
              till politiska partier. Som jag ser det behöver det här också
              omfatta personvalskampanjer, och jag tror inte att det är en så
              partiskiljande fråga. När Moderaterna nu rättar in sig ledet av
              partier som vill ha en lagstiftning om öppen redovisning är det
              ett viktigt led i det som jag för ett år sedan sade behöver vara
              klart till 2014. Jag uppfattar att det kommer att bli möjligt.
            </seg>
            <seg n="acb6da1b">
              Jag hoppas att den skrivning som vi i majoriteten i KU nu har
              om en överenskommelse mellan partierna och det arbete som där
              pågår ska kunna leda fram till att i varje fall sju av riksdagens
              åtta partier kommer fram till detta. Jag misstänker att Sverigedemokraterna,
              utifrån det uttalande som gjorts, inte ställer upp på detta. Vi
              i Centerpartiet ser möjligheterna till lagstiftning som en stor
              framgång för demokratin.
            </seg>
            <seg n="0db2c380">
              Herr talman! Vi i konstitutionsutskottet har diskuterat hur redovisningen
              när det gäller kungliga slotts- och hovstaten ska ge en ökad insyn.
              Vid ett sammanträde i konstitutionsutskottet i höstas har vi också
              fått en särskild redovisning av ekonomin från företrädare för
              hovet och från Finansdepartementet. Dessutom lämnar hovet varje
              år en omfattande verksamhetsberättelse. Den får samtliga riksdagsledamöter
              del av. Vi i allianspartierna menar att vi skulle få möjlighet
              att få en ökad insyn i ekonomin om det togs kontakter mellan Finansdepartementet
              och hovet för att reda ut detta, men oppositionspartierna, inräknat
              Sverigedemokraterna, vill ha en översyn av den nuvarande överenskommelsen
              som träffats mellan regeringen och riksmarskalksämbetet om hur
              redovisningen av hovstaten ska ske. Detta krav på översyn blev
              därför också konstitutionsutskottets förslag till riksdagen.
            </seg>
            <seg n="51d51128">
              Som jag uppfattar det är oppositionspartierna, inklusive Sverigedemokraterna,
              mest ute efter att haka på den kritik som främst riktats mot kungen
              i medierna. I verksamhetsberättelsen finns faktiskt bokslut, revisionsberättelse
              upprättad av auktoriserad revisor, revisionsbevis och uttalande
              av Riksrevisionen om årsredovisningen. Jag undrar hur många av
              de riksdagsledamöter som nu kräver en omfattande redovisning som
              egentligen har läst den redovisning på 72 sidor som redan finns.
              Och hur många skulle läsa den om den blev mer omfattande?
            </seg>
            <seg n="1a766d01">
              I konstitutionsutskottet har vi vid beredningen av budgeten,
              i den del som avser djurskyddskontrollen den sköts ju av länsstyrelserna
              funnit en felräkning i budgetens tabellverk. Det fattas 10 miljoner
              kronor. När det skedde en förfrågan hos Finansdepartementet kom
              det fram att man även där hade upptäckt felet, men det hade varit
              för sent att rätta till siffrorna. Finansdepartement hade då ersatt
              detta med ett textmässigt löfte om att djurskyddskontrollen skulle
              vara på en oförändrad nivå 2012. Från KU har vi därför enhälligt
              gjort ett tillkännagivande om att regeringen bör göra en rättelse
              av anslaget i vårtilläggsbudgeten, och det bör vi nu kunna komma
              fram till i riksdagen.
            </seg>
          </u>
          <note n="5042ce23">
            Herr talman! Jag yrkar bifall till konstitutionsutskottets förslag
            i budgetbetänkande KU1 med undantag för den föreslagna översynen
            av överenskommelsen som träffats mellan regeringen och riksmarskalksämbetet
            om redovisning av hovstaternas verksamhet. I den delen yrkar jag
            bifall till reservationen från Moderaterna, Folkpartiet, Centerpartiet
            och Kristdemokraterna.
          </note>
          <note type="speaker" n="fdec2ce5">
            Anf. 13 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-da1239f963cffd5d-4" n="f18fcfda">
            <seg n="ba69d883">
              Herr talman! Nu har vi lyssnat till både Karin Granbom Ellison
              från Folkpartiet och Per-Ingvar Johnsson från Centerpartiet som
              talat om hur glada de är att vi får en lagstiftning mot korruption
              när det gäller politiska partier och en lagstiftning för hur man
              hanterar gåvor. Det tycker jag är bra.
            </seg>
            <seg n="10d019fe">
              Jag har en enkel och rak fråga som jag skulle vilja ha svar på.
              Varför låter ni, Per-Ingvar Johnsson, Moderaterna bestämma när
              och om vi ska få en sådan lagstiftning?
            </seg>
          </u>
          <note type="speaker" n="0f6f89c8">
            Anf. 14 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-fe233a76e2e45159-1" n="b85caa3b">
            <seg n="d38e4542">
              Herr talman! Svaret är enkelt. Det är viktigt att vi arbetar
              så att vi på ett konstruktivt sätt kommer fram till hur detta
              ska se ut. Då är det viktigt att så många partier som möjligt
              är med. Det är inget konstigt i det.
            </seg>
          </u>
          <note type="speaker" n="a16284a7">
            Anf. 15 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-da1239f963cffd5d-5" n="f18fcfda">
            <seg n="7c0d4a8c">
              Herr talman! Om Moderaterna hade fortsatt att vänta med den här
              frågan hade det inte blivit någon lagstiftning och Per-Ingvar
              hade sovit gott om natten i alla fall. Ska jag tolka det så?
            </seg>
          </u>
          <note type="speaker" n="0d9dde37">
            Anf. 16 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-fe233a76e2e45159-2" n="b85caa3b">
            <seg n="5325d195">
              Herr talman! Jag sade redan för ett år sedan att det är viktigt
              att få detta uppklarat inför 2014 års val. Jag står fast vid det.
            </seg>
          </u>
          <note type="speaker" n="be2ddd5a">
            Anf. 17 JONAS ÅKERLUND (SD):
          </note>
          <u who="jonas_akerlund_45e72b" xml:id="i-d0d031cfe37da608-0" n="883e90cf">
            <seg n="689c0dcd">
              Herr talman! Det har varit ett bra arbetsår i konstitutionsutskottet.
              Det känns lite bättre att vara på andra varvet, så att inte allt
              är nytt och okänt. I mångt och mycket har vi också kommit överens.
              11 808 miljoner har vi talat om, och för vår del skiljer det alltså
              på 114 miljoner som vi vill gå ned i anslag.
            </seg>
            <seg n="33d1cd6b">
              Perspektiven är väldigt olika. För den som är ny och inte vant
              sig vid en sådan här miljö, där allt finns och fungerar och man
              sällan behöver göra några direkta uppoffringar, ter det sig lite
              märkligt att man aldrig ska spara för egen del. Vi har inte glömt
              hur det var att befinna sig utanför dessa väggar, på andra sidan
              dörrarna. Därför tyckte vi att det var ganska vettigt att inte
              utgå från att stödet för de politiska partierna ska vara precis
              som det är och att om vi minskade det skulle vi också minska effektiviteten.
              Det är faktiskt inte prövat. Vi tror att de politiska partierna
              i likhet med företag och organisationer överallt skulle tjäna
              ganska bra på att åtminstone få prövat om vi kan producera lika
              bra för ett mindre anslag. Det är nämligen den verkligheten många
              lever i. Det är tråkigt att det för många partier snarast verkar
              gå åt andra hållet.
            </seg>
            <seg n="4f2094a8">
              När det gäller djurskyddet och anslaget till länsstyrelserna
              såg vi det som mycket angeläget eftersom förhållandena i dag är
              sådana att även om lagstiftningen är bra ligger det ett så starkt
              kommersiellt tryck på de människor som arbetar inom lantbruk och
              jordbruk att det är svårt att frivilligt efterleva de bestämmelser
              och regelverk som finns.
            </seg>
            <seg n="e6a39d24">
              Vi har också ordets makt över tanken. Vi talar om köttproducenter.
              Vi möter annonser där färsk fläskfilé säljs för under 60 kronor
              kilot. Jag tror att var och en som har någon kännedom om hur djurhållning
              fungerar förstår att det bakom de priser som ofta möter oss finns
              en verklighet som är alldeles fruktansvärd för djuren som föds
              upp på gårdarna, även om det naturligtvis inte finns någon bonde
              som vill något annat än sina djurs bästa. När den ekonomiska verkligheten
              ser ut som den gör tror vi att vi måste ha mer pengar för att
              skydda dessa djur än vad anslagsförslaget ligger på.
            </seg>
            <seg n="cd4cd0fe">
              Det som nämndes tidigare, och som jag vill ägna lite tid åt att
              bemöta, gäller åtgärder för den nationella minoriteten romer.
              Jag fick intrycket att Karin Granbom Ellison utgår från att det
              när vi säger att anslaget är verkningslöst betyder att vi uppfattar
              frågan som mindre angelägen, som mindre angelägen för att det
              ska bli bra. Om man under en längre tid har försökt med åtgärder
              som en festival, lite utbildning, samtalspaneler, morgonsoffor,
              olika kampanjer, allt sådant som man försökt med i decennier,
              och det inte gett någonting tror vi inte att det ger någonting
              nu heller.
            </seg>
            <seg n="f0c4fd47">
              Det vi behöver ta reda på är vilka svårigheter minoriteten romer
              ser med majoritetssamhället. Vi känner till deras skepsis inför
              vår skola. Finns det kanske andra saker som vi måste kunna tala
              om? Vilka svårigheter har majoritetssamhället inför det romska
              samhället?
            </seg>
            <seg n="d39181b2">
              Om några timmar kommer Stiftelsen Expo att få en utmärkelse i
              Bankhallen i Riksdagshuset. Jag tänkte citera vad Expo skrev om
              den här frågan för en kort tid sedan: För några år sen handlade
              programmet Nattcafé om fördomar mot romer. Samtliga gäster tyckte
              det var lika hemskt med alla osanningar om tjyvaktiga zigenare.
              Gott så. Men inte en enda fråga om bakgrunden till fördomarna
              ställdes. Och det ironiska var att när programmet var slut och
              gästerna gått hem, hade allt porslin stulits från redaktionen.
              I dag ångrar programledaren Siewert Öholm att han inte berättade
              om händelsen i nästa Nattcafésändning. Vad det handlar om är att
              inte se ner på människor och omyndigförklara dem, utan bevärdiga
              dem med att få svara på kritiska frågor på precis samma sätt som
              andra.
            </seg>
            <seg n="f8e31a49">
              Det är den vägen jag tror att vi måste gå. Vi kan inte lösa problemet
              genom att säga att den Icahandlare eller campinginnehavare som
              i tio år haft stora problem inte gjort några erfarenheter, att
              de har ägnat tio år åt att bygga på sina fördomar. Om de på något
              sätt försöker värna sin verksamhet hålls det upp ett finger och
              man säger: Du diskriminerar. Om de vill berätta om sina erfarenheter
              säger man: Du hetsar. Det är ingenting som ligger i romernas intresse.
              Det gagnar inte romerna att vi försöker sopa problemet under mattan.
              Vill vi öka integrationen i Sverige, vill vi hjälpa till med den
              processen, bör vi börja med att göra en kartläggning av de problem
              som romerna upplever i förhållande till majoritetssamhället och
              de problem som företrädare för majoritetssamhället upplever att
              de har med romerna. Det är en bas att starta från.
            </seg>
            <seg n="c35a20bb">
              I allt väsentligt delar vi utskottets uppfattning i frågorna,
              men budgetreglerna är sådana att vi i det här läget inte kan yrka
              bifall till ett skarpt motförslag.
            </seg>
          </u>
          <note type="speaker" n="33b2eb7b">
            Anf. 18 MIA SYDOW MÖLLEBY (V):
          </note>
          <u who="mia_sydow_molleby_68a11e" xml:id="i-78bad479cf09dde8-0" n="8c362ecf">
            <seg n="d926f2fa">
              Herr talman! Det budgetförslag som Vänsterpartiet presenterade
              i oktober är ett helhetsförslag med en helt annan inriktning på
              politiken. Det är ett budgetförslag med fokus på fler jobb, ökad
              jämlikhet och bättre välfärd. Vårt helhetsförslag har redan fallit
              i och med beslutet om budgetramarna i kammaren. Därför har vi
              inga yrkanden i de delar som handlar om fördelningen av anslaget.
              Jag vill hänvisa till vårt särskilda yttrande i den delen.
            </seg>
            <seg n="4330e357">
              Utgiftsområdet Rikets styrelse spänner över flera viktiga områden,
              till exempel demokratifrågor, minoriteternas rättigheter, länsstyrelsernas
              verksamheter med mera. I de allra flesta frågor är vi helt överens.
              Det kan kanske vara svårt att tro på för den som lyssnar på debatten
              i dag, men det ligger i sakens natur att vi faktiskt lyfter upp
              de frågor där vi inte är överens. Det är de som diskuteras mest.
              Det gör inte de andra frågorna mindre viktiga.
            </seg>
            <seg n="9fc0f9e4">
              Jag vill här lyfta upp några frågor speciellt, och då blir förstås
              även för mig fokus på de frågor där vi inte är eniga.
            </seg>
            <seg n="e3cc6d10">
              Först vill jag kommentera frågan om djurskyddskontroller. I texten
              i budgetpropositionen anges att länsstyrelserna ska tillföras
              25 miljoner 2012 för djurskyddskontroller. Men vid närmare kontroll
              med Finansdepartementet och i budgetens bakomliggande tabeller
              visar det sig att regeringen tillför endast 15 miljoner. Det är
              bra att utskottet är enigt här och att misstaget ska rättas till.
              Regeringen bör se till att de avsedda medlen tillförs länsstyrelserna.
              Men jag tycker att det är mycket allvarligt när budgetpropositionen
              inte ger korrekt information. Det försämrar verkligen partiernas
              möjligheter att här i riksdagen ta ställning och formulera sina
              alternativ. Jag utgår från att felet inte finns någon annanstans
              i budgeten och att man i så fall hade skickat ut rättelseblad.
              Jag hoppas verkligen att felet inte uppstår igen.
            </seg>
            <seg n="ca295aeb">
              Vänsterpartiet har motionerat om att inrätta en avdelning under
              Justitieombudsmannen för att bevaka mänskliga rättigheter i Sverige.
              JO har fått uppdraget att bevaka tortyr och annan grym, omänsklig
              eller förnedrande behandling enligt FN:s antitortyrkonvention.
              Vänsterpartiet tycker att det är lämpligt att JO också får ansvaret
              för att bevaka mänskliga rättigheter i Sverige. Utskottet avstyrker
              yrkandet med hänvisning till att frågan bereds. Vi hoppas att
              frågan kommer tillbaka snabbt.
            </seg>
            <seg n="060cfcff">
              Förra året minskade majoriteten i utskottet regeringens anslag
              med 300 miljoner, som redan har nämnts i kammaren. Detta byggde
              på att Regeringskansliets ekonomiska ramar har växt över tid och
              att det dessutom varje år har blivit mycket pengar över. Betydligt
              mer än de 300 miljoner som drogs ned har varje år funnits i överskott
              och lagts till regeringens anslagssparande.
            </seg>
            <seg n="f0baec8b">
              Enligt budgetpropositionen som nu behandlas förväntas Regeringskansliet
              i år få 175 miljoner kronor över, trots neddragningen på 300 miljoner.
              Ändå föreslår regeringen i propositionen att dessa 300 miljoner
              ska läggas tillbaka till Regeringskansliet utan att i själva budgetpropositionen
              värdera varför det är nödvändigt. I utskottets yttrande hänvisar
              man bland annat till att ambassader räddas från nedläggning, men
              det hade varit fullt möjligt att göra ändå om den politiska viljan
              hade funnits. Det blir som sagt ett rejält överskott i år, trots
              neddragningen på 300 miljoner.
            </seg>
            <seg n="6e80a213">
              I år har vi tyvärr inte lyckats få en majoritet i utskottet för
              att hålla kvar Regeringskansliets anslag på nuvarande nivå. Det
              beklagar vi i Vänsterpartiet. Vi tycker att skattemedlen ska användas
              på ett vettigt sätt, och de ska användas och inte läggas på hög.
            </seg>
            <seg n="bbdf7cc9">
              Däremot gläder det mig att det finns en majoritet i utskottet
              bakom kravet på ökad insyn i hovets finanser. Det är uppenbart
              att det behövs. Men det är samtidigt förvånande att inte alla
              partier tycker att en ökad insyn är nödvändig. I alla andra sammanhang
              pratas det om att det är viktigt att det är kontroll över hur
              skattemedlen används. Att representationskostnader med mera ska
              granskas är annars självklart, men när det gäller hovet gäller
              helt andra regler och andra lagar eller faktiskt inga lagar alls
              eftersom kungen inte kan ställas till straffrättsligt ansvar.
              Jag är som sagt glad att det ändå finns en majoritet i utskottet
              för en ökad insyn och tydligare redovisning och att regeringen
              får i uppdrag att faktiskt se över detta.
            </seg>
            <seg n="ffecdb0f">
              Det är knappast någon hemlighet att Vänsterpartiets uppfattning
              är att vi måste se över statsskicket som helhet. Vår uppfattning
              är att om ett land ska kunna kallas rättsstat och demokrati krävs
              flera saker, men grundläggande är allas likhet inför lagen och
              att folkets representanter utses genom val direkta eller indirekta,
              som fallet är med statsministern.
            </seg>
            <seg n="00fa0d4a">
              Vi har ett system som inte lever upp till de viktiga grundbultarna.
              Kungen kan inte ställas till svars, och oavsett vad han gör står
              han över lagen. Han kan inte granskas mer än det han själv säger
              att han vill låta granska.
            </seg>
            <seg n="6fd9a225">
              Vad gäller uppdraget som landets främsta företrädare utses denne
              i dag inte genom val. Uppdrag bör grunda sig på kompetens, lämplighet
              och förtroende inte på arv. Det är hög tid att vi ändrar på detta
              och gör Sverige till en demokrati fullt ut. Ni får chansen till
              detta när frågan om statsskicket kommer upp till behandling senare
              under våren.
            </seg>
            <seg n="0e626218">
              Det finns de som hävdar att denna grundsyn är det som gör att
              vi också kräver en ökad insyn i finanserna i hovet. Det stämmer
              inte. Vår uppfattning är att användningen av alla statliga medel,
              alla skattemedel, ska kunna granskas oavsett vart de går, även
              om de råkar gå till kungafamiljen.
            </seg>
            <seg n="666866fe">
              Den 22 november justerade vi det betänkande vi behandlar i dag.
              En majoritet av partierna hade då tidigare sagt att de var för
              en lagstiftning om offentlig redovisning av bidrag till politiska
              partier. De enda partier som tydligt har varit motståndare till
              en lagstiftning är Moderaterna och Sverigedemokraterna. Trots
              det röstade en majoritet av utskottets ledamöter nej till förslagen
              om lagstiftning med hänvisning till att det har tagits initiativ
              till samtal om en ny frivillig överenskommelse mellan partierna
              om en offentlig redovisning. Socialdemokraterna har efter sitt
              yrkande om avslag i utskottet sagt att syftet med samtalen är
              att de ska leda fram till en lagstiftning. Den 30 november gick
              Moderaternas partisekreterare ut med att partiet ställer sig bakom
              en lagstiftning på området. Den 1 december träffades partisekreterarna,
              och samtliga partier utom SD sade sig vara för en lagstiftning.
            </seg>
            <seg n="c8b03c8e">
              I dag är det den 7 december. Det är svårt att säga vad partierna
              ska tycka i dag. Det är många turer, och det är inte enkelt att
              hänga med. Men av det som har framkommit i medierna är det uppenbart
              att det finns en klar majoritet för en lagstiftning om redovisning
              av bidrag till partierna. Nu har man faktiskt chansen att visa
              det här i kammaren, om man inte har bytt fot igen. Jag utgår från
              att en klar majoritet i kammaren kommer att rösta för reservation
              nr 3 och tydligt uttala att vad man har sagt i medierna är det
              man står för här. Det går inte an att hävda en sak offentligt
              när tidningar och tv frågar och sedan sitta i kammaren och rösta
              tvärtemot. Självklart ska ett sådant lagförslag beredas såsom
              alla andra lagförslag bereds.
            </seg>
          </u>
          <note n="2f44ecf0">
            Jag yrkar därmed bifall till reservation nr 3.
          </note>
          <note n="d73ae41c">
            I detta anförande instämde Marianne Berg och Lena Olsson (båda
            V).
          </note>
          <note type="speaker" n="7e4cd4da">
            Anf. 19 TUVE SKÅNBERG (KD):
          </note>
          <note n="a8ecc6d3">
            Herr talman! Jag vill yrka bifall till reservation nr 1 och i
            övrigt till utskottets förslag i betänkandet.
          </note>
          <u who="tuve_skanberg_abfeb0" xml:id="i-186c7bfe93d0c38b-0" n="33261f65" prev="i-cf4f73d7824add56-0">
            <seg n="47c6e737">
              Det är glädjande att kunna säga att jag instämmer i vad mina
              allianskamrater redan har sagt. Med det skulle jag kunna sätta
              mig. Så har det inte varit i alla år. Jag kommer ihåg debatter
              där man har letat upp skillnader, försökt bryta åsikter och hitta
              sätt att framhäva sin egen vinkel. Att då kunna säga att samarbetet
              inom Alliansen har fungerat så utmärkt att man kan yrka bifall
              till vad tidigare alliansföreträdare har sagt är glädjande.
            </seg>
            <seg n="7cdbaf56">
              Det är inte bara så. Det går att sträcka glädjen till att säga
              att Socialdemokraterna har visat en mycket konstruktiv och ansvarstagande
              attityd genom att lägga fram förslag på samma budgetram och i
              stort sett rakt igenom hela utskottsarbetet, med något undantag,
              varit konstruktivt och varit med i den del som har gjort att vi
              har kommit fram till ett i stora stycken helt enigt utskott i
              en viktig fråga, nämligen Rikets styrelse.
            </seg>
            <seg n="a4ffa127">
              Jag vill bara nämna att jag är glad för att det har kommit pengar
              till djurskyddet. Ett tag såg det ut som om vi inte skulle lyckas
              med det och att djur skulle komma till skada, men nu åtgärdas
              det snabbt.
            </seg>
            <seg n="b90cd4e2">
              Jag vill också instämma i vad som redan är sagt om medlen till
              minoriteterna. Där vill jag som skåning särskilt lyfta fram situationen
              för judarna. I synagogan i Malmö är det som att gå in i en bunker,
              och det är inte värdigt Sverige som rättsstat att ha det på ett
              sådant sätt. Dessutom får judarna själva finansiera en stor del
              av sin säkerhet.
            </seg>
            <seg n="dc0d0b85">
              Det är också glädjande, som nämndes, att vi har hittat en lösning
              för att avlasta Justitieombudsmannen. Det är inte rimligt att
              man ska hantera vad som sker på fängelserna på detaljnivå, med
              mat, kuddar, madrasser och så vidare. Det måste finnas en bättre
              lösning, och vi hittar en sådan tillsammans.
            </seg>
            <seg n="9a33c04f">
              Jag vill uppehålla mig kring de två frågor där vi är mer oeniga.
            </seg>
            <seg n="293efbca">
              Den ena frågan har vi varit oeniga om men blivit eniga om, och
              det är frågan om offentlig redovisning av bidrag till politiska
              partier. Det är mycket glädjande att vi nu är på väg att få en
              lagstiftning som reglerar det här. Så är det i andra europeiska
              länder, med något undantag. Även om Kristdemokraterna inte har
              varit de mest högljudda det måste jag tillstå i fråga om detta
              under åren har vi principiellt stått för den här linjen. Vi har
              kanske inte drivit den lika hårt som andra partier, som kan ta
              åt sig äran och känna tillfredsställelse över att ha varit mer
              outspoken i den frågan. Men likväl har vi principiellt tyckt att
              det har varit viktigt.
            </seg>
            <seg n="e5aa9c26">
              Nu öppnar det sig, och vi tycker att det är glädjande att de
              åtta partisekreterarna kan göra en första rekognosering för att
              hitta en gemensam linje och sedan gå vidare. Som vi hörde tidigare
              är detta en process där vi inte låser upp detaljerna, men det
              är en process i rätt riktning. Det vore roligt om vi hade lagstiftningen
              på plats redan 2014. Vi välkomnar det om det är möjligt. Om inte
              annat förutsätter vi att den ska vara på plats senast 2018.
            </seg>
            <seg n="f6be8b98">
              Den andra frågan gäller insyn i den kungliga hovstaten. Majoriteten,
              som består av Socialdemokraterna, Vänstern, Miljöpartiet och Sverigedemokraterna
              ger order ja, så står det faktiskt. Det står att regeringen ska
              genomföra en översyn av den nuvarande överenskommelsen mellan
              regeringen och riksmarskalksämbetet om redovisningen av hovstatens
              verksamhet.
            </seg>
            <seg n="8c4f9939">
              Det är också ett sätt att närma sig en överenskommelse och en
              statschef som sedan 1809 års grundlag har haft den här friheten.
              Ska genomföra en översyn det låter dessutom som om det inte fanns
              någon genomlysning av detta. Det är ju så att kungen granskas.
            </seg>
            <seg n="ec74c1de">
              Han granskas via apanaget, anslaget till kungen, på 120 miljoner
              kronor till hälften i det material som ligger bakom den publikation
              jag har här, kungliga hovstaternas verksamhetsberättelse.
            </seg>
            <seg n="1c8a54f0">
              När det gäller Djurgården och dess förvaltning är det ytterligare
              en stor del av ekonomin, som är helt självständig, och den är
              också redovisad offentligt.
            </seg>
            <seg n="e228e62e">
              Sedan finns det 60 miljoner kronor som inte granskas av Riksrevisionen
              utan av en revisionsbyrå under god revisionssed. Det har vi inte
              tillgång till exakt på kronan, men däremot under rubriker. Vi
              vet det genom att det är granskat av en auktoriserad revisor att
              kungen inte är fri att använda pengarna hur som helst, utan det
              ska redovisas och ska finnas kvitton på allting.
            </seg>
            <seg n="1e09f97f">
              Men nu önskar oppositionen, som har bildat majoritet, att regeringen
              ska genomföra en översyn av hur saker som är relaterade till kungens
              privata del och det som i hans ämbetsutövning är närmast av privat
              karaktär redovisas.
            </seg>
            <seg n="335ea919">
              Vi utgår i Alliansen i den reservation som jag yrkar bifall till
              från att det är någonting som förädlas allteftersom. Det ligger
              givetvis i kungahusets intresse att ha en legitimitet och att
              redovisa det som går att redovisa öppet utan att det är fara för
              att den privata sfären träds förnär eller att säkerheten äventyras.
              Det vill man naturligtvis göra. Man har ju tillmötesgått detta
              redan 1996 och 2005 i överenskommelser, så det är ingen bristande
              vilja från kungens sida på något sätt.
            </seg>
            <seg n="e126f25e">
              Det ska också framhållas att när allt kommer omkring tjänar inte
              kungen på att vara kung, om jag får uttrycka det så. Apanaget
              på 120 miljoner kronor ökar inte hans förmögenhet. Enligt vad
              Riksmarskalksämbetet meddelade utskottet förlorar kungen något
              varje år. En del år går det bättre, och en del år går det sämre,
              men över tid tillskjuter kungen av sina privata medel för att
              utöva sitt ämbete som kung. Det kostar alltså mer att ha monarkin
              än vad apanaget ger.
            </seg>
            <seg n="3564efab">
              Vi har dessutom då kommer vi in på det vi hörde från Vänsterpartiet
              själva frågan om monarkin. Monarkin tillför Sverige mer pengar
              än vad den tar från landet, i representation utomlands när det
              handlar om att öppna dörrarna för näringslivet. Det går inte att
              räkna det annat än som en stor inkomst för Sverige som nation.
              Det skulle dessutom i reda pengar vara dyrare att ha en president.
              I så fall får man avsätta kungen av principiella skäl, men knappast
              av ekonomiska.
            </seg>
          </u>
          <note type="speaker" n="81ced9fe">
            Anf. 20 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-78bad479cf09dde8-1" n="8c362ecf">
            <seg n="7e9fcec4">
              Herr talman! Jag måste ställa en fråga till Tuve Skånberg. Jag
              har väldigt svårt att förstå att det är så viktigt att vi granskar
              hur skattemedel används i alla andra sammanhang men att det är
              blankt nej när det gäller att regeringen ska genomföra en sådan
              här översyn. Den ska göras för att bland annat klargöra var gränserna
              går mellan det privata och det som hör ihop med ämbetet. Det är
              så vi gör i alla andra sammanhang, att det som används för att
              klara av ett uppdrag ska kunna redovisas och granskas offentligt.
            </seg>
            <seg n="2e09ac7c">
              Att en revisionsfirma gör en granskning, som görs i princip i
              alla bolag, betyder inte att det är en tydlig granskning som är
              transparent för medborgarna. Det här är gemensamma skattepengar,
              och det är klart att det ska kunna granskas att de används på
              ett bra sätt. Jag utgår också från att de används rätt det är
              säkert inget fiffel. Men det måste kunna granskas. Det ökar trovärdigheten.
              Det borde vara en fördel även för hovet. Om det dessutom är så
              att man går back är det viktigt av det skälet, om man inte har
              de pengar som man borde ha för att klara uppdraget.
            </seg>
            <seg n="27703710">
              En ökad insyn och en ökad granskning borde väl alla vinna på.
              Alla skattepengar ska granskas lika, oavsett om de går till hovet
              eller till statsråden.
            </seg>
          </u>
          <note type="speaker" n="ee9c84a0">
            Anf. 21 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-20b8a151e776afec-0" n="33261f65">
            <seg n="0cbfbe2e">
              Herr talman! Först gläder jag mig naturligtvis över det visade
              intresset från Mia Sydow Möllebys sida för att kungens ekonomi
              ska vara god. Det är självklart. Jag instämmer i detta. Det är
              naturligtvis inte tillfredsställande om kungen förlorar på att
              vara kung, utan han ska självklart ha de medel han behöver. Det
              håller jag med Mia Sydow Mölleby om det är inte fråga om något
              annat.
            </seg>
            <seg n="11732bc8">
              Kungahuset har inte visat någon ovilja att granskas. Vi har överenskommelserna
              från 1996 och 2005. Det går att läsa den skrift som jag har här,
              och vi skulle kunna lägga mer tid på den i konstitutionsutskottet.
              Jag var i början på 2000-talet, 2002 eller 2003, med om att hovstaten
              kom och redovisade detta i konstitutionsutskottet. Jag ser gärna
              att det händer igen.
            </seg>
            <seg n="b10e8cc5">
              Det har inte funnits någon ovilja från kungen att utöver det
              privata finnas tillgänglig och redovisa vad han gör. Han är tvärtom
              mycket angelägen om att framhålla vilken utomordentlig insats
              som kungahuset gör. Det är bara att som förtroendevald tacka och
              vara glad för att vi har ett kungahus som gör den insats som faktiskt
              görs.
            </seg>
            <seg n="984f9a47">
              Det kan naturligtvis förbättras det är inte fråga om annat, och
              ingen har förnekat det. Men att komma med direktiv om att regeringen
              ska genomföra en översyn innebär att man underkänner tidigare
              översyner, och det tycker jag är felaktigt.
            </seg>
          </u>
          <note type="speaker" n="7604d313">
            Anf. 22 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-78bad479cf09dde8-2" n="8c362ecf">
            <seg n="1f5c4091">
              Herr talman! Jag tolkar det så att ni tycker att det är bra med
              en ökad insyn och att det ni inte tycker om är att vi säger åt
              regeringen vad de ska göra men det är ju den möjlighet som riksdagen
              har i det här fallet.
            </seg>
            <seg n="fa143f2f">
              Då vill jag ställa en annan fråga. Jag hörde att du sade att
              det var glädjande att det skulle bli en lagstiftning om offentlig
              redovisning av bidrag till partier. Betyder det att ni kommer
              att rösta för det förslaget? I dag har vi faktiskt möjlighet att
              rösta för en lagstiftning om offentlig redovisning av bidrag till
              politiska partier.
            </seg>
            <seg n="e49ae188">
              Det blir svårt att tolka det på annat sätt. Eller menar du att
              du tycker att det är bra med en lagstiftning men tänker rösta
              emot en lagstiftning här i kammaren? Så kan det väl ändå inte
              vara? Jag utgår från att ni kommer att vara med och rösta för
              att vi sätter i gång med en lagstiftning.
            </seg>
          </u>
          <note type="speaker" n="952aebed">
            Anf. 23 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-20b8a151e776afec-1" n="33261f65">
            <seg n="aa5c0cd0">
              Herr talman! Jag har i många år varit i opposition och ställt
              motsvarande frågor om att alla våra goda idéer är öppna för att
              man ger medhåll genom att rösta för dem.
            </seg>
            <seg n="d5a67326">
              Men låt oss säga så här: Kan inte Mia Sydow Mölleby glädja sig
              med oss andra åt att vi nu efter lång process har kommit fram
              och det har börjat en process. De här frågorna ska beredas ordentligt.
              Ett bifall till den aldrig så perfekta motion som Mia Sydow Mölleby
              har undertecknat är kanske inte det enda sättet att komma fram
              i den här frågan.
            </seg>
            <seg n="2e806276">
              Om vi nu gör som vi ofta, till 9598 procent, gör, nämligen avslår
              motionerna hur goda idéer det än kan finnas i enstaka fall innebär
              det inte att Mia Sydow Mölleby inte kan glädjas över att frågan
              har gått framåt. Se positivt på det i stället!
            </seg>
          </u>
          <note type="speaker" n="ab4f3a48">
            Anf. 24 SVEN-ERIK ÖSTERBERG (S):
          </note>
          <u who="unknown" xml:id="i-a461d1aefcb8084b-0" n="48f0be22">
            <seg n="776d34c3">
              Herr talman! Årets behandling av budgeten för utgiftsområde 1,
              Rikets styrelse, innebär inga socialdemokratiska reservationer.
              Däremot innebär den tre realpolitiska framgångar för oss socialdemokrater
              som jag gärna delger kammaren.
            </seg>
            <seg n="0b21684c">
              Den första rör redovisning av partiernas finansiering, där vårt
              krav på lagstiftning har tagit stora kliv framåt. Den andra handlar
              om att få till stånd en näringspolitisk satsning inom ramen för
              utrikesrepresentationen. Även här ser vår politik ut att bli verklighet
              redan under 2012. Den tredje rör möjligheterna till ökad insyn
              i det kungliga apanaget.
            </seg>
            <seg n="4cbd81f2">
              Herr talman! Vi är för en lagstiftning om redovisning av partiernas
              finansiering, trots alla mediala uppgifter på det området som
              har förekommit. I stället för att återigen lämna en verkningslös
              reservation i utskottsbetänkandet, vilket har varit fallet de
              senaste åren, söker vi nu genom förhandlingar med de andra partierna
              nå det mål som har varit vårt hela tiden.
            </seg>
            <seg n="907e710d">
              Vår målsättning är att nå en överenskommelse om hur en lagstiftning
              ska se ut och hur den ska gå till. Sedan betänkandet justerades
              i utskottet har även Moderaterna anslutit sig till den ståndpunkten.
              Jag har sett att det har rått en allmän glädje i alliansbåset
              över att det nu ska bli lagstiftning. Övriga har också krupit
              fram ur sina gryt och anslutit sig till den ståndpunkt som man
              har haft hela tiden tidigare men inte offentliggjort.
            </seg>
            <seg n="75e4d4b8">
              Det betyder att det just nu i denna kammare finns en betryggande
              riksdagsmajoritet för en lagstiftning. Vi kan därmed se att den
              strategi som vi valde, trots hårt motstånd från andra partier
              och från en rad olika förståsigpåare ute i samhället, alltifrån
              den mediala världen till statsvetare, faktiskt har gett resultat,
              så att vi nu är på den väg vi ville nå, att komma överens om att
              ha en lagstiftning om partistödet.
            </seg>
            <seg n="d10e1daf">
              Detta är självfallet mycket glädjande. För oss är själva resultatet
              en ökad öppenhet viktigare än de metoder vi använder för att nå
              resultat. Vi socialdemokrater har alltid trott att breda lösningar
              är bättre än plakatpolitik som aldrig når resultat.
            </seg>
            <seg n="f4f5cc76">
              Det har varit min ledstjärna. Jag har varit politiskt aktiv sedan
              1979. Finns det möjlighet att nå resultat tycker jag att man ska
              ta den möjligheten, i stället för att envist bita sig fast i ett
              förhållningssätt som inte ger det resultat man vill nå. Det är
              viktigt att slå fast det.
            </seg>
            <seg n="e23ec3c6">
              Hellre än att köra huvudet i väggen flera gånger har det nu blivit
              en öppning, och vi ser också att vi når framgång i sakfrågan.
            </seg>
            <seg n="10b9e10f">
              Under flera år har vi socialdemokrater i ord och handling visat
              att vi står för öppenhet vad gäller hur vår verksamhet finansieras.
              Vi har en öppen redovisning av våra räkenskaper på både central
              och lokal nivå, och alla bidragsgivare, såväl individer som ger
              över 20 000 kronor som organisationer från första kronan, redovisas
              årligen i våra årsredovisningar. Detta ser vi som en självklarhet
              för alla partier i en fungerande demokrati.
            </seg>
            <seg n="c3fae908">
              Moderaterna och Sverigedemokraterna har varit motståndare till
              öppenhet. Tillsammans har de bromsat de övriga borgerliga partierna,
              som har velat se en större öppenhet.
            </seg>
            <seg n="477ad488">
              Nu har Moderaterna till vår stora glädje givit vika för trycket
              både här i kammaren och bland allmänheten, där man har krävt en
              större öppenhet. Nu fortsätter arbetet i kretsen av partisekreterare
              med att se till att resultatet av överläggningarna också blir
              bra. Det behövs tydliga principer om en betydande öppenhet som
              regeringen sedan baserar sina lagförslag på.
            </seg>
            <seg n="4e3d3c8d">
              Vi kan nu se fram emot ett lagförslag om redovisning av partifinansieringen
              under 2012. Det är en stor politisk framgång för dem som önskar
              en större öppenhet och transparens i detta system.
            </seg>
            <seg n="0bb32cef">
              Herr talman! Förra året reagerade vi socialdemokrater kraftigt
              på den ohämmade och omotiverade expansionen av Regeringskansliets
              budget som hade skett sedan regeringsskiftet 2006. Vi föreslog
              då en minskning av anslaget med 300 miljoner, vilket också vann
              riksdagens bifall vid denna tidpunkt.
            </seg>
            <seg n="a26c0786">
              Det var i det uppkomna läget en nödvändig markering. Men det
              är inte oproblematiskt att på detta sätt hantera frågan om regeringens
              möjligheter att uppfylla sin roll att enligt regeringsformen styra
              riket. Därför öppnade vi i debatten upp för ett annat sätt att
              hantera frågan. I fjolårets debatt uttryckte sig den dåvarande
              socialdemokratiska ledamoten i KU Peter Hultqvist så här:
            </seg>
            <seg n="b83bcc55">
              Erbjudandet om en uppgörelse [med regeringen] står kvar. Ta budet
              på 300 miljoner i ramreducering och sedan sätter vi oss ned nästa
              år och försöker hitta en överenskommelse inför kommande år för
              att få balans och stabilitet. Vår ambition är att åstadkomma balans
              och stabilitet i detta.
            </seg>
            <seg n="5468c11b">
              Nu har vi en sådan överenskommelse i hamn. Under sommaren har
              vi tillsammans med regeringen kommit överens om storleken på anslaget
              och att regeringen ska göra en satsning på exportfrämjande åtgärder
              inom vår utrikesrepresentation. Detta är ett viktigt inslag i
              en modern näringspolitik och bidrar till ökad sysselsättning.
            </seg>
            <seg n="33e50854">
              Vi socialdemokrater är måna om att den överenskommelse som slöts
              mellan oss och regeringen uppfylls. Det är viktigt för vår utrikesrepresentation
              och för svensk export. Vi förutsätter att regeringen snarast återkommer
              med en rapport till riksdagen om hur regeringen har stärkt och
              ytterligare ska stärka Sveriges närvaro på de viktiga tillväxtmarknader
              som ingår i den uppgörelse som vi gjorde med regeringen.
            </seg>
            <seg n="fd20f259">
              Herr talman! En tredje framgång rör möjligheterna att öka insynen
              i hur den kungliga hovstaten använder sina medel. Anslaget som
              statschefen får till sitt förfogande ska täcka både helt offentliga
              utgifter, till exempel kostnader för de kungliga slotten, och
              rent privata utgifter för kungafamiljen.
            </seg>
            <seg n="4f1477be">
              Däremellan finns ett antal utgifter som hamnar i en gråzon mellan
              det rent privata och det helt offentliga. Det finns ingen anledning
              att kräva en offentlig redovisning av strikt privata utgifter
              som anslaget används till och givetvis inte heller att begränsa
              insynen i det som är helt offentligt.
            </seg>
            <seg n="e844c8c4">
              Men vi menar att det finns anledning att se om den gränsdragning
              som i dag har skett i de utgifter som kan sägas ligga däremellan,
              i ett slags gråzon, är den optimala för att säkerställa legitimiteten
              i systemet. Här har vårt förslag vunnit gehör hos en majoritet
              i utskottet, vilket är glädjande.
            </seg>
            <seg n="f7a8a64c">
              Herr talman! Vi socialdemokrater har sökt hitta breda lösningar
              på en del av de problem som ryms inom utgiftsområde 1. Vi har
              i år nått framgång i detta arbete, och jag har därför inga problem
              med att yrka bifall till utskottets förslag i dess helhet.
            </seg>
          </u>
          <note n="5b9fdce0">
            I detta anförande instämde Phia Andersson, Hans Ekström, Billy
            Gustafsson och Helene Petersson i Stockaryd (alla S).
          </note>
          <note type="speaker" n="a0429be2">
            Anf. 25 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-da1239f963cffd5d-6" n="f18fcfda">
            <seg n="a52f1860">
              Herr talman! Jag tänkte ta upp frågan kring lagstiftning om korruption
              när det gäller gåvor till partierna. Tyvärr påminner Socialdemokraternas
              hantering av de här frågorna inte så lite om farmors lilla kråka:
              Än slank han hit, än slank han dit och än slank han ned i diket.
            </seg>
            <seg n="ea1ddf29">
              Tidigare var högsta sanning och visdom att partierna frivilligt
              skulle samverka i de här frågorna, men i valrörelsen 2010 ändrade
              S hållning jag är glad för det och drev kravet tillsammans med
              oss om en lagstiftning och röstade också för det här i riksdagen
              efter valet.
            </seg>
            <seg n="1375e604">
              Nu har man återigen förvisat frågan till partisekreterarna och
              kommer i dag, vad jag förstår, att rösta nej till en lagstiftning.
              Jag hoppas verkligen att Sven-Erik inte har trillat ned i diket
              den här gången.
            </seg>
            <seg n="b8a4257f">
              Jag har dock en fråga direkt till Sven-Erik Österberg. Det gäller
              de villkor som Sofia Arkelsten har tagit upp när hon nu har öppnat
              för en eventuell lagstiftning på området när det gäller att reglera
              frågor kring ideellt arbete och lotterier till exempel, som Socialdemokraterna
              har en betydande finansiering från. Hur ser Sven-Erik på de villkoren?
            </seg>
          </u>
          <note type="speaker" n="a246ccfd">
            Anf. 26 SVEN-ERIK ÖSTERBERG (S) replik:
          </note>
          <u who="unknown" xml:id="i-a461d1aefcb8084b-1" n="48f0be22">
            <seg n="9e147f7a">
              Herr talman! Jag önskar att Peter Eriksson kunde vara lite glad
              över att vi faktiskt har en lagstiftning i sikte just nu och inte
              sur för att vi inte har reserverat oss tillsammans med er. Då
              hade ingenting hänt i sak det kommande året heller.
            </seg>
            <seg n="84c97676">
              Det här tycker jag är skillnaden mellan oss i den här frågan.
              Det handlar om plakatpolitik för att bita sig fast vid en uppfattning
              som inte ger resultat eller om att försöka nå överenskommelser
              och lösningar som faktiskt ger resultat. Nu är vi inne på resultatbanan,
              som vi kan se. Jag tycker att det är en bra politik att hantera
              det på det sättet.
            </seg>
            <seg n="9490e2d8">
              Det betyder inte på något sätt att vi har övergivit lagstiftningskravet,
              som flera försökt trycka på oss och säga. Det ligger i botten.
              Det ligger tydligt. Det slog vi fast tillsammans med er i den
              rödgröna uppgörelsen. Det har vi inte vikit från. Vi kommer att
              arbeta med den frågan tills vi har en lagstiftning på plats. Vi
              har inte på något sätt halkat i diket i den här frågan, skulle
              jag vilja säga. Tack vare vår ändrade metodanvändning i det här
              fallet kommer också Peter Eriksson att bli bönhörd i fråga om
              lagstiftningen. Var glad över det, Peter Eriksson!
            </seg>
          </u>
          <note type="speaker" n="db0db07c">
            Anf. 27 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-da1239f963cffd5d-7" n="f18fcfda">
            <seg n="99ffbfef">
              Herr talman! Jag måste säga att jag var lite gladare i fjol när
              Sofia Arkelsten, även då, gick ut och sade att man gick med på
              en lagstiftning. Men när det inte hänt någonting under året och
              hon gick ut med det en gång till i år och det fortfarande inte
              har hänt något är jag lite mer skeptisk.
            </seg>
            <seg n="1c236a9f">
              Sanningen att säga, Sven-Erik, är nog det enda resultat som vi
              har sett hittills tyvärr att Socialdemokraterna har backat och
              att de i dag kommer att rösta nej till en lagstiftning. Sedan
              får vi väl se hur det blir med lagstiftningen framöver. Jag kommer
              att jobba vidare för det, och jag tror att jag har en större respekt
              och ett större förtroende för den hållningen.
            </seg>
            <seg n="0b2fd4b2">
              Jag har ytterligare en fråga till Sven-Erik. Du nämnde att ni
              hade gjort en överenskommelse med Moderaterna eller regeringspartierna
              och att du var nöjd med den. Du nämnde tre saker. Men Per Bill
              nämnde fyra. Han nämnde också partistödet, som ni ska se över.
              Varför nämnde inte Sven-Erik partistödet i den överenskommelse
              som ni har gjort?
            </seg>
          </u>
          <note type="speaker" n="2bbbb3a4">
            Anf. 28 SVEN-ERIK ÖSTERBERG (S) replik:
          </note>
          <u who="unknown" xml:id="i-a461d1aefcb8084b-2" n="48f0be22">
            <seg n="dd0b115c">
              Herr talman! Peter Eriksson har i den allmänna debatten försökt
              pådyvla oss uppgiften att vi villkorat den här uppgörelsen med
              att vi skulle ha ett ökat partistöd. Det kan jag dementera i denna
              kammare. Det har inte ingått ett sådant villkor i det här. Däremot
              har vi, precis som Per Bill sade, ett blankt papper där vi jobbar
              med de här frågorna. Det är naturligtvis också en diskussion om
              helheten i det här. Vi får se var vi hamnar. Men vi har varit
              urtydliga med att vi vill ha en lagstiftning när det gäller själva
              partistödet som ska vara på plats.
            </seg>
            <seg n="c3a1c160">
              Sedan tror väl inte Peter Eriksson att det, även om det skulle
              ha blivit en majoritet i utskottet för en lagstiftning, inte skulle
              finnas olika ingångar i hur man vill att lagstiftningen skulle
              se ut. Det finns på så sätt olika inriktningar från olika partier.
            </seg>
            <seg n="dcd8a9ca">
              Jag noterar Moderaternas ingång. Det finns andra ingångar. Vi
              har en ingång i lagstiftning. Peter Eriksson har också ingångar
              i hur lagstiftningen ser ut. Det där måste på något sätt diskuteras
              ihop så att man blir överens om en lagstiftning. Därför tycker
              jag inte att det är så märkvärdigt att det kommer fram lite olika
              uppgifter om hur man vill ha det när man startar det här arbetet
              med lagstiftning.
            </seg>
            <seg n="48ceeac6">
              Nu har vi faktiskt kommit så långt att vi diskuterar lagstiftningsfrågor,
              och vi har en bred majoritet i denna kammare för att man ska nå
              fram till resultat. Det tycker jag är en stor framgång. Jag vill
              återigen säga: Det finns all anledning för oss att glädjas över
              den här lagstiftningen. Vi har nått framgång med den metod som
              vi socialdemokrater använder i årets hantering av denna fråga.
            </seg>
          </u>
          <note type="speaker" n="9937fc53">
            Anf. 29 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-78bad479cf09dde8-3" n="8c362ecf">
            <seg n="29f5fbbc">
              Herr talman! Jag vill också fråga Sven-Erik Österberg om den
              offentliga redovisningen av bidrag till politiska partier.
            </seg>
            <seg n="c20bbc06">
              I de motioner som finns står det att man önskar att regeringen
              tar fram ett förslag på lagstiftning. Det står inte exakt hur
              den ska se ut, utan det står att det finns flera olika ingångar.
              Men det man vill är att regeringen ska återkomma med ett lagförslag.
            </seg>
            <seg n="62e4e603">
              Det står inte på något sätt i motsättning till att det också
              mellan partierna förs diskussioner. Men om man verkligen vill
              att de diskussionerna ska leda till att det blir ett konkret lagförslag
              är det förstås en förstärkning om kammaren också uttalar den önskan.
            </seg>
            <seg n="23e67d4e">
              Det är inte bara en överenskommelse mellan partierna, utan det
              är också riksdagens kammares uppfattning att detta ska lagstiftas.
              Då vore det rimligt att man utöver samtalen med partisekreterarna
              också röstar för ett lagförslag. Varje gång vi röstar om lagförslag
              eller ger uppdrag till regeringen är det självklart att det ska
              beredas. Det är inget annorlunda i det här fallet. Det vore väl
              rimligt, om man nu vill ha ett lagförslag, att man också röstar
              för det i kammaren. Kommer S att göra det i dag?
            </seg>
          </u>
          <note type="speaker" n="94a96512">
            Anf. 30 SVEN-ERIK ÖSTERBERG (S) replik:
          </note>
          <u who="unknown" xml:id="i-a461d1aefcb8084b-3" n="48f0be22">
            <seg n="c28ca0c5">
              Herr talman! Låt oss säga att man står i en vägkorsning. Den
              ena vägen ger en möjlighet till en diskussion där man når fram.
              Man går in på den vägen, och när man har kommit en bit visar det
              sig att det ger ett resultat. Man får det man har eftersträvat.
            </seg>
            <seg n="6ef71baa">
              I det läget kan man inte säga: Nu vill jag gå den andra vägen
              också. Det är klart att man fortsätter på den här vägen. Det är
              den förhandlingsvägen, diskussionen mellan partisekreterarna,
              som har lett fram till att vi nu faktiskt har en majoritet i denna
              kammare i lagstiftningsfrågan. Det hade vi inte haft om vi hade
              gått den andra vägen. Då hade positionerna varit låsta, och då
              hade vi haft ännu ett år då ingenting hänt i den här frågan mer
              än möjligtvis lite allmän debatt. Jag är övertygad om att det
              i den här frågan hade varit ännu ett förlorat år i fråga om lagstiftningsvägen.
              Därför kan man inte vända och säga: Nu har jag fått det ena. Då
              vill jag ha det andra också.
            </seg>
            <seg n="2d490544">
              Vi socialdemokrater står för den uppgörelse vi har gjort. Det
              innebär att vi står för det som vi har sagt också i KU:s betänkande,
              och vi kommer att rösta på det sättet, för det är den frågan som
              har gett resultat. Det andra tycker jag skulle vara ett svek mot
              en uppgörelse, och sådant står inte jag för.
            </seg>
          </u>
          <note type="speaker" n="355af88a">
            Anf. 31 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-78bad479cf09dde8-4" n="8c362ecf">
            <seg n="47392a0a">
              Herr talman! Betänkandet justerades den 22 november. Efter det
              har också fler partier uttalat att de är för en lagstiftning.
              Det har alltså hänt saker efter vårt betänkandes justering. Det
              är rimligt att alla de partier som ställer sig bakom det också
              visar det här i kammaren. Man har ju kommit fram till det i de
              diskussioner som man har haft häremellan. Vi vill alla ha en lagstiftning,
              utom ett parti i riksdagen. Då är det märkligt att dessa partier,
              när det väl kommer till omröstning, ska rösta emot ett lagförslag
              som alla säger sig vara för. Jag har mycket svårt att förstå det.
            </seg>
          </u>
          <note type="speaker" n="5dc6647e">
            Anf. 32 SVEN-ERIK ÖSTERBERG (S) replik:
          </note>
          <u who="unknown" xml:id="i-15a8f3d68cf9a918-0" n="48f0be22">
            <seg n="9c2536a5">
              Herr talman! Jag har inte ett dugg svårt att förstå det. Det
              var ju den här vägen som ledde fram till resultatet. Hade vi haft
              en majoritet i vårt utskott när vi gjorde justeringen hade frågan
              varit i ett helt annat läge, men det var inte så.
            </seg>
            <seg n="48ae1a4f">
              Vi hade ju hamnat i minoritet, som vi gjorde i fjol och året
              dessförinnan, i den här frågan och så hade ingenting hänt i sak.
              Då kastar man väl inte om när betänkandet ligger fast. Det var
              det som lade grunden till detta. Då håller man väl fast vid den
              linje man har. Sedan får vi återkomma till utskottet när det finns
              en grund för att också ha en lagstiftning. Då får vi begära det
              av regeringen, och jag förutsätter att det finns en majoritet
              i utskottet vid det tillfället för en lagstiftning. Vi får ta
              den frågan då.
            </seg>
            <seg n="4bb02907">
              Man måste se lite praktiskt på hur frågan hanteras. Man kan inte
              få två saker samtidigt. Politik handlar faktiskt också om att
              välja, och vi väljer den väg som gav resultat. Det känner jag
              mig nöjd med.
            </seg>
          </u>
          <note n="0e2f3ce4">
            Anf. 33 ANDREAS NORLÉN (M):
          </note>
          <u who="unknown" xml:id="i-c07c69d72893b10f-0" n="48f0be22">
            <seg n="4e37df19">
              Herr talman! Jag vill ta upp frågan om redovisningen av de medel
              som tilldelas kungliga hov- och slottsstaterna, ett område som
              Per Bill inte tog upp i sitt anförande utan lämnade till mig.
            </seg>
            <seg n="7ef7d425">
              Låt mig först ge en faktabakgrund.
            </seg>
            <seg n="935fae82">
              Hovets totala omsättning per år uppgår till ungefär 346 miljoner
              kronor. Därav utgör anslaget från riksdagen ungefär en tredjedel,
              123 miljoner kronor. Resterande två tredjedelar utgörs av dels
              intäkterna från Kungliga Djurgårdens förvaltning, dels intäkter
              från visningen av de kungliga slotten i form av till exempel entréavgifter.
            </seg>
            <seg n="32287fa7">
              Då kan man fråga sig: Hur mycket av den tredjedel av hovets omsättning
              som kommer från riksdagen är föremål för noggrann bokföring och
              extern revision? Svaret är: allt, 100 procent, varenda krona.
              Hur mycket av hovets övriga omsättning är föremål för noggrann
              bokföring och extern revision? Allt, 100 procent, varenda krona.
            </seg>
            <seg n="ae636583">
              Omsättningen på 346 miljoner kronor består av tre huvuddelar:
              hovstaten, slottsstaten och Kungliga Djurgårdens förvaltning.
              Hovstaten svarar för bland annat verksamhetens ledning och administration,
              planering av program, representation, statsbesök, ceremonier och
              kommunikation.
            </seg>
            <seg n="f1638209">
              Slottsstaten svarar för förvaltningen av de kungliga slotten,
              och Kungliga Djurgårdens förvaltning förvaltar just Djurgården.
              Hovets ekonomiavdelning svarar för all bokföring som rör dessa
              tre verksamhetsdelar, både det som finansieras via riksdagens
              anslag och det som finansieras på annat sätt.
            </seg>
            <seg n="b26604aa">
              Slottsstatens och Djurgårdsförvaltningens räkenskaper granskas
              av Riksrevisionen, som skickar sin revisionsberättelse till regeringen,
              medan hovstatens räkenskaper granskas av ett auktoriserat revisionsföretag.
            </seg>
            <seg n="1f107c25">
              Hovstatens omsättning uppgår till 63 miljoner kronor, det vill
              säga mindre än en femtedel av hovets hela omsättning. Det är dessa
              63 miljoner som har förorsakat en del uppståndelse och debatt.
            </seg>
            <seg n="a4535e59">
              Jag ska sätta in dessa 63 miljoner i ett historiskt sammanhang.
              När Sverige år 1810 fick en ny kungaätt, ätten Bernadotte, var
              statens finanser i ett uselt skick efter det katastrofala finska
              kriget. Då träffades en överenskommelse som innebar att kungen
              avstod slott och kungsgårdar till staten, vilket bidrog till en
              sanering av statsfinanserna. I gengäld lovade riksdagen att ge
              kungen ett årligt anslag som skulle bekosta hovets verksamhet.
              Detta anslag skulle kungen själv förfoga över.
            </seg>
            <seg n="925e3faf">
              Att kungen själv kunde förfoga över anslaget illustrerar att
              hovet inte är en myndighet som lyder under regeringen eller riksdagen,
              utan en organisation direkt underställd statschefen. Om man vill
              ändra relationen mellan hovet och regeringen måste därför hovet
              och regeringen förhandla och träffa en överenskommelse om detta.
            </seg>
            <seg n="bab519db">
              Slottsstatens verksamhet har sedan länge granskats av Riksrevisionen
              eller dess föregångare, och 1996 kom hovet och regeringen överens
              om att hovet varje år ska avge en verksamhetsberättelse över sin
              samlade verksamhet. Den ser ut så här som jag nu visar kammaren
              och innehåller en redogörelse för hovets hela verksamhet samt
              årsredovisningar och revisionsberättelser för slottsstaten och
              Djurgårdsförvaltningen.
            </seg>
            <seg n="3cec6e66">
              Sedan år 2006 innehåller den också en mer detaljerad redovisning
              av hovstatens verksamhet, vilket är en följd av att överenskommelsen
              mellan hovet och regeringen omförhandlades och utvecklades år
              2005. I verksamhetsberättelsen ska anges fördelningen av kostnaderna
              mellan hovstatens organisatoriska delar, antalet anställda, antalet
              resdagar, antalet gäster vid representation samt uppgifter om
              hovstallet. Av de 63 miljoner vi talar om utgörs tre fjärdedelar,
              över 46 miljoner, av personalkostnader.
            </seg>
            <seg n="5d6d141e">
              Två gånger på senare år, 1996 och 2005, har alltså socialdemokratiska
              regeringar förhandlat med hovet och kommit överens om hur hovet
              ska redovisa sin verksamhet för regeringen. Det här är bra överenskommelser,
              och den redovisning som hovet ger innebär att regering och riksdag
              får en god bild av hur hovets resurser används samtidigt som hovets
              oberoende ställning bevaras.
            </seg>
            <seg n="47944a37">
              I år, däremot, har socialdemokraterna bytt åsikt och kräver nu
              plötsligt i en motion, som undertecknats av alla de socialdemokratiska
              ledamöterna i KU, att det ska bli ökad insyn i hovets ekonomi.
              Vad är då skillnaden mellan 2011 och 2010? Jag vet bara en enda
              skillnad, en bok: Den motvillige monarken .
            </seg>
            <seg n="ce237256">
              Den boken handlar inte alls om hovets ekonomi. Men den gav upphov
              till ett mediedrev mot kungen, som gjorde det legitimt att angripa
              kungen och hovet från alla håll och kanter. Den som både ville
              ha en plats i strålkastarljuset och försvaga monarkin hade ett
              gyllene tillfälle. Den chansen tog socialdemokraterna i KU väl
              vara på.
            </seg>
            <seg n="80f64cbd">
              Monarkins och hovets ställning blev 1971 föremål för en bred
              och långsiktig överenskommelse, Torekovskompromissen. Där bekräftas,
              som jag tidigare sagt, hovets oberoende ställning. Dagens förslag
              från oppositionen kan ses som ett sätt att långsiktigt försöka
              undergräva hovets oberoende.
            </seg>
            <seg n="9ac61f8b">
              Socialdemokraterna har på senare tid ifrågasatt flera långsiktiga
              och breda överenskommelser, först pensionsöverenskommelsen och
              nu Torekovskompromissen. Det är inte att ta ansvar för Sverige.
              Alliansen vill vårda dessa överenskommelser. Jag yrkar därför
              avslag på utskottets förslag i betänkandet under punkt 2 och bifall
              till Alliansens reservation 1. I övrigt yrkar jag bifall till
              utskottets förslag i betänkandet.
            </seg>
          </u>
          <note n="1c4fe302">
            Hovets oberoende ställning i förhållande till regering och riksdag
            bekräftades genom 1971 års Torekovsöverenskommelse mellan de borgerliga
            partierna och socialdemokraterna. Torekovskompromissen var ett
            led i arbetet med 1974 års regeringsform och innebar att frågan
            om statsskicket avgjordes. Sverige förblev en monarki, men monarken
            fråntogs all politisk makt.
          </note>
          <note n="4d722911">
            Detta var också den socialdemokratiska hållningen under hela
            förra mandatperioden. Vid ett par tillfällen motionerade enskilda
            socialdemokrater om ökad insyn i hovstatens ekonomi. Men de fick
            inte stöd av den socialdemokratiska gruppen i konstitutionsutskottet,
            och motionerna avslogs enhälligt. Förra året yrkade Vänsterpartiets
            representant i KU bifall till en motion i ämnet från en socialdemokratisk
            riksdagsledamot, men socialdemokraterna i KU röstade för avslag.
          </note>
          <note n="dc7a558f">
            I detta anförande instämde Ann-Britt Åsebol (M).
          </note>
          <note type="speaker" n="36e04902">
            Anf. 34 SVEN-ERIK ÖSTERBERG (S) replik:
          </note>
          <u who="unknown" xml:id="i-15a8f3d68cf9a918-1" n="48f0be22">
            <seg n="c889d2b3">
              Herr talman! Det verkar som att insyn i hovet och apanaget är
              någonting som är väldigt känsligt på den borgerliga sidan. Vi
              har hört ett ganska tårdrypande inlägg här innan från Tuve Skånberg
              om hovet och allt som finns där.
            </seg>
            <seg n="741a4054">
              Vi socialdemokrater står bakom Torekovsuppgörelsen. Vi har inte
              vikit på den punkten. Men vi har också över tiden sett en allmän
              uppfattning att man bör ha en ökad insyn i vad apanagepengar som
              går till hovet används till. Det har skett förändringar vid olika
              tillfällen, och senast år 2005.
            </seg>
            <seg n="758e4e04">
              Den uppgörelsen var jag delaktig i. Min statssekreterare vid
              den tidpunkten hade ansvar för frågan och förde diskussioner med
              hovet som ledde fram till ökad insyn. Ungefär hälften av det som
              staten bidrar med till hovet totalt sett redovisas inte öppet.
              Det är den gråzon som jag talade om.
            </seg>
            <seg n="e5aa5980">
              Det betyder att det finns möjligheter att föra diskussionen vidare.
              Det är inte så att vi springer efter enskilda frågor eller någon
              bok, utan det växer fram under tiden. Det är nu sex år sedan som
              den senaste insynsförändringen gjordes. Det finns nu skäl att
              se om man kan gå längre.
            </seg>
            <seg n="d00676e9">
              Sedan 1971 har det hänt ganska mycket i den här frågan. Samhällets
              syn på hovet i allmänhet har ändrats, och den öppenhet man begär
              från hovet har ökat. Det är ganska naturligt att man från riksdagens
              sida begär att få en ökad insyn i de statliga pengarna. Det ligger
              i tiden på många områden att man vill ha en ökad insyn.
            </seg>
            <seg n="ecbea49d">
              Det är inte så konstigt att vi ändrar uppfattning från i fjol
              till i år. Moderaterna har nyss ändrat uppfattning när det gäller
              partistödet. Ändra uppfattning kan man alltid göra som politiska
              partier. Nu tycker vi att tiden är mogen, och det är därför vi
              skriver den här motionen.
            </seg>
            <seg n="7496e3ff">
              Vad tycker Andreas är så besvärande med att man gör en översyn
              nu när hälften av pengarna som går från staten inte redovisas?
            </seg>
          </u>
          <note n="14416677">
            Anf. 35 ANDREAS NORLÉN (M) replik:
          </note>
          <u who="unknown" xml:id="i-c07c69d72893b10f-1" n="48f0be22">
            <seg n="7696d9f3">
              Herr talman! Sven-Erik Österberg säger att han står bakom Torekovskompromissen,
              men samtidigt lägger han fram förslag som går i motsatt riktning.
              Det är uppenbart att hovets oberoende ställning till regering
              och riksdag undergrävs och att monarkins ställning långsiktigt
              försvagas om regeringen gång på gång ska omförhandla överenskommelsen
              mellan hovet och regeringen och hela tiden ska pressa hovet till
              nya eftergifter.
            </seg>
            <seg n="00ddf767">
              Det är uppenbart för var och en att Sven-Erik Österberg genom
              sin motion syftade till att haka på mediedrevet som blev resultatet
              av boken Den motvillige monarken . Det är uppenbart att den som
              hakar på mediedrevet mot kungen inser att han därigenom långsiktigt
              undergräver kungens och monarkins ställning.
            </seg>
            <seg n="57f65f23">
              Sven-Erik Österberg drar på sig fårakläderna och säger att han
              bara vill ha en oskyldig liten översyn av överenskommelsen, men
              jag tror inte att det är någon som inte ser de vassa tänderna.
              Enbart det språkbruk man till exempel använder när man talar om
              en gråzon indikerar att det här finns någonting skumt. Det är
              ett uttryck som används för att indikera misstanke om att allt
              inte står rätt till.
            </seg>
            <seg n="3342ad75">
              Hovstatens funktion är att stödja kungen i hans roll som statschef
              och övriga medlemmar i kungafamiljen i deras uppdrag. Det är hela
              hovstaten som har det uppdraget. Det finns ingen gråzon där. Sven-Erik
              Österberg vill ge intrycket att rent privata utgifter finansieras
              med statsmedel, men det framgår tydligt av ärendet att kostnader
              som är av rent privat karaktär betalas av kungens privata medel.
            </seg>
            <seg n="f9ad2db5">
              Jag tycker att Sven-Erik Österberg borde precisera vad han menar
              med gråzon och varför han väljer ett sådant uttryck som uppenbart
              är laddat med negativa vibrationer. Jag tror nog att Sven-Erik
              Österberg är den som inför den här kammaren borde redogöra för
              vilka hans egentliga motiv bakom det här agerandet är.
            </seg>
          </u>
          <note type="speaker" n="468cb104">
            Anf. 36 SVEN-ERIK ÖSTERBERG (S) replik:
          </note>
          <u who="unknown" xml:id="i-15a8f3d68cf9a918-2" n="48f0be22">
            <seg n="fdb59643">
              Herr talman! Om jag vore representant för hovet skulle jag nog
              inte i rådande situation vara mest rädd för Socialdemokraterna,
              vilket Andreas antyder här. De borde nog vara lite mer rädda för
              den umgängeskrets som kungen tydligen har haft under sin tid som
              kung. Det är väl det som är problemet för hovet just nu och inte
              att vi vill ha en ökad ekonomisk insyn, om jag får nämna den delen.
            </seg>
            <seg n="3041f910">
              Menar Andreas Norlén att vi bryter mot Torekovsuppgörelsen? Det
              är faktiskt på det sättet att det inte finns någon lag som styr
              hur hovet ska redovisa. Det vi för fram i vår motion, som det
              också finns majoritet för i utskottet, är att vi vill att regeringen
              tar upp, för en diskussion och försöker få en överenskommelse
              med hovet om en ökad insyn.
            </seg>
            <seg n="1fcb2fcf">
              Hälften av de pengar som Sveriges skattebetalare skickar till
              hovet, som slarvigt uttryckt kan kallas apanage det är andra resurser
              också redovisas inte öppet på det sätt som det skulle kunna göras.
              Det är där som den här gråzonen finns som många pratar om. Vad
              är skillnaden här?
            </seg>
            <seg n="6c7451b8">
              Jag vill understryka väldigt starkt att det aldrig har varit
              fråga om att vi ska in i kungens rent privata uppgifter eller
              något sådant. Jag har till och med någonstans läst ett påstående
              om att vi skulle begära att få kontrollera kungens kontokort eller
              att utdrag därifrån skulle redovisas för folket. Glöm den propaganda
              som ni för på det sättet! Det handlar inte om det.
            </seg>
            <seg n="495ee2f0">
              Det handlar om en transparens där svenska folket kan se hur apanagepengarna
              används. Är det någon som skulle vara betjänt av ökad öppenhet
              kring det här och att otydligheter klarläggs på det här området
              är det faktiskt hovet självt. På det sätt som vi begär att detta
              ska göras är det faktiskt ett sätt att stärka det styrelseskick
              som finns nu och också stärka statschefens ställning i sig.
            </seg>
            <seg n="92c208b9">
              Jag vill ställa en direkt fråga: Menar verkligen Andreas Norlén
              att vi bryter mot Torekovsuppgörelsen när vi vill att regeringen
              ska se över om det går att ha en ökad redovisning?
            </seg>
          </u>
          <note n="328a884a">
            Anf. 37 ANDREAS NORLÉN (M) replik:
          </note>
          <u who="unknown" xml:id="i-c07c69d72893b10f-2" n="48f0be22">
            <seg n="811221e6">
              Herr talman! Sven-Erik Österberg har varit med i politiken så
              länge att han vet att när ett mediedrev rullar fram mot någon,
              i det här fallet mot kungen, får det drevet ökad kraft varje gång
              en ny person ger sig in i debatten och kritiserar den som drevet
              riktar sig mot, oavsett om den nya debattören talar om den ursprungliga
              frågan eller någonting annat. Det är så medielogiken fungerar.
            </seg>
            <seg n="61d2710c">
              När Sven-Erik Österberg nu kräver att få ökad insyn i hovets
              ekonomi vet han att den frågan kommer att kopplas ihop med alla
              andra skriverier som nu pågår och att det kommer att framställas
              som att riksdagen vill klämma åt kungen, underförstått som ett
              resultat av skandalboken. Därmed blir Sven-Erik Österbergs sten
              en i raden av de många stenar som nu kastas mot kungen, oavsett
              hur han försöker beskriva det.
            </seg>
            <seg n="788e3e3b">
              Det står naturligtvis Sven-Erik Österberg fritt att kasta sten
              på vem han vill, men han ska inte låtsas som att han inte vet
              vad han håller på med.
            </seg>
          </u>
          <note type="speaker" n="2c6486b7">
            Anf. 38 ROGER HADDAD (FP):
          </note>
          <u who="roger_haddad_de36c7" xml:id="i-7edb368f9fbd2cab-0" n="82e84a4d">
            <seg n="1790b825">
              Herr talman! Konstitutionsutskottets budget behandlar även statens
              anslag till minoritetspolitiken. Jag vill påstå att Folkpartiet
              och regeringen de senaste åren har höjt ambitionsnivån när det
              gäller våra fem nationella minoriteter, i synnerhet i och med
              den nya minoritetslag som trädde i kraft 2010. Där slås ett antal
              viktiga principer fast när det gäller vikten av delaktighet och
              samråd samt att stötta och utveckla minoritetsspråken. Lagen slår
              också ett slag för det finska förvaltningsområdet, som tidigare
              har nämnts, där vi stimulerar och uppmuntrar kommuner och landsting
              att ta ett extra ansvar och erbjuda de finsktalande ännu bättre
              service.
            </seg>
            <seg n="e6d07b8a">
              När man lyssnade på Sverigedemokraternas ledamot tidigare kunde
              det låta som om det handlar om pengar. Sverigedemokraten Jonas
              Åkerlund nämnde att det inte skiljer så mycket i pengar mellan
              regeringspartiernas förslag och oppositionens. Men det handlar
              inte om pengar i denna del, tycker jag. Det handlar om synen på
              våra nationella minoriteter.
            </seg>
            <seg n="92f8f51d">
              Vi kan alltid diskutera summor, men det känns ändå bra att regeringen
              nu tar ett steg framåt när det gäller den minoritet som är mest
              utsatt, nämligen romerna. Budgeten aviserar en årlig satsning
              på 11,5 miljoner de kommande åren, och nästa år uppmärksammas
              också att det har gått 500 år sedan de första romerna kom till
              Sverige. Det är uppenbart att tidigare råd, delegationer och skrivelser
              inte har bidragit till att bryta romernas utanförskap.
            </seg>
            <seg n="2750eeef">
              Vad kan man mer läsa i betänkandet? Jo, att Sverigedemokraterna
              vill avskaffa det de kallar det verkningslösa anslaget till en
              enskild minoritet i dess helhet. De syftar förstås på romerna.
              Jag återger också det ledamoten för Sverigedemokraterna sade i
              replikskiftet: Vi har försökt med insatser, men det har inte gett
              några resultat. Därför ska vi inte göra så mycket mer, kanske
              vi ska tolka det som.
            </seg>
            <seg n="6413508e">
              Ska vi lyckas med minoritetspolitiken, herr talman, måste det
              finnas ett politiskt intresse, men det måste också tillkomma ekonomiska
              medel. Den skrivelse som integrationsministern har aviserat kommer
              att vara finansierad med en summa pengar, men detta får fortfarande
              anses som stimulanspengar. Det stora och tunga ansvaret ligger
              fortsatt där romer, precis som alla vi andra, bor, i landets kommuner.
            </seg>
            <seg n="65a0699b">
              Med tanke på den problembild som vi känner till, som romer direkt
              och indirekt har fört fram till oss, och som senast Delegationen
              för romska frågor har bekräftat befinner sig romer i ett utanförskap
              oavsett vilket politikområde vi tittar på: skola, arbetsliv, sjukvård
              och så vidare.
            </seg>
            <seg n="0f9e248d">
              Ett exempel är att det råder mycket hög arbetslöshet bland vuxna
              romer. Upp till 80 procent har inget arbete. Många skolbarn slutför
              inte sin utbildning och slås rakt ut i ungdomsarbetslöshet. Men
              vi har också fortsatt stora problem med diskrimineringen, inte
              minst diskriminering i arbetslivet, trots att det är förbjudet
              enligt lag.
            </seg>
            <seg n="cc907507">
              Herr talman! När vi nu konstaterat detta vore det oansvarigt
              av oss att inte tillsammans med romerna försöka göra något åt
              den här situationen. Det förvånar mig därför att Sverigedemokraterna
              i en motion och i sitt yttrande till riksdagen skriver att staten
              inte ska genomföra en satsning på romer. Hur menar Sverigedemokraterna
              att vi ska lyckas i detta uppdrag? Eller vill ni fortsätta befästa
              bilden av att vi har ett utanförskap bland invandrare generellt
              och inte minst bland minoriteter så att ni kan gå ut till era
              väljare och säga att här har regeringen misslyckats, vi har problem
              med integrationen och man tar inte ansvar för integrationspolitiken?
              Det tänker jag inte bjuda på. Vi sopar ingenting under mattan.
              Jag har ett exemplar av betänkandet på drygt 300 sidor som Jonas
              Åkerlund kan få av mig efter denna debatt om han önskar.
            </seg>
            <seg n="4812e6a5">
              Romer har under flera hundra år fördrivits, förföljts och tvångsförflyttats.
              Fram till 1960-talet har barn inte fått gå i skola och familjer
              inte fått bosätta sig permanent i en svensk kommun. Skolverkets
              studier bekräftar fortfarande, senast 2007 och det är en ny översyn
              på gång, att många romska barn inte slutför grundskolan. Det finns
              stora problem med frånvaro. Det är få som fortsätter till gymnasiet
              och nästan inga till högre utbildning. Det krävs insatser och
              det finns goda exempel som vi har kunnat ta del av. Problemet
              är att det har varit kortsiktiga insatser i landets kommuner.
            </seg>
            <seg n="0377e43f">
              Vi har en skyldighet att göra något. Vi har en stor utmaning,
              inte minst i att stärka förtroendet och tilliten mellan de nationella
              minoriteterna, i synnerhet romerna, och majoritetssamhället. Jag
              menar att den syn som Sverigedemokraterna ger uttryck för i den
              här enkla meningen inte löser tillitsfrågan utan tvärtom späder
              på de fördomar som fortfarande finns.
            </seg>
            <seg n="51105945">
              Jag vill avsluta, herr talman, med att ställa ett antal frågor
              till Sverigedemokraterna.
            </seg>
          </u>
          <note n="6b1936a6">
            I detta anförande instämde Karin Granbom Ellison (FP).
          </note>
          <note type="speaker" n="3d9c20ec">
            Anf. 39 MARIA ABRAHAMSSON (M):
          </note>
          <u who="maria_abrahamsson_841a03" xml:id="i-0c35eb328ae792f2-0" n="ab0b86a5">
            <seg n="71bf517d">
              Herr talman! Konstitutionsutskottets betänkande 1 är uppseendeväckande
              i den del som behandlar motionskraven om en lagstadgad offentlig
              redovisning av bidrag till politiska partier. Dels döljer betänkandet
              den förmodade dramatik som ledde fram till att också Socialdemokraterna
              kunde gå med på att avstyrka motionskraven, dels kan utskottets
              ställningstagande vara överspelat redan om ett par månader. Ja,
              alla goda krafter måste rent av hoppas att så blir fallet.
            </seg>
            <seg n="79f31d6a">
              Om riksdagen före nästa val ska hinna lagstifta om en skyldighet
              för partierna att öppet redovisa varifrån de får eventuella privata
              partibidrag, då brådskar det med att få fram denna överenskommelse
              mellan partierna så att ytterligare utredningsbehov, propositionsskrivande,
              utskottsbehandling och riksdagsbeslut hinns med före valrörelsen
              2014.
            </seg>
            <seg n="6bbd7df8">
              Eftersom betänkandet snuddar vid frågan om en eventuell grundlagsändring,
              som i så fall skulle kunna spräcka tidsschemat, vill jag här bara
              säga att det mesta trots allt verkar tala för att en lagreglering
              av partibidragen inte kräver att grundlagen ändras.
            </seg>
            <seg n="29e31305">
              Det framgår också av betänkandet att denna uppfattning delas
              av Justitiekanslern, som är regeringens högsta juridiske rådgivare.
            </seg>
            <seg n="b2519f47">
              Jag är faktiskt optimistisk om att en lagstiftning ska kunna
              tas fram ganska snart. Processen bör också underlättas av att
              mitt eget parti på ganska kort tid har svängt nästan 180 grader
              i frågan.
            </seg>
            <seg n="ce0ec4c4">
              Herr talman! Ingen kan vara gladare än jag över att även riksdagens
              två största partier nu äntligen är på väg att en gång för alla
              göra upp med trista misstankar om hemlighetsmakeri och otillbörliga
              förmåner till okända givare.
            </seg>
            <seg n="5fa5fdf8">
              Med detta sagt vill jag önska riksdagens partier lycka till i
              arbetet med att lägga grunden för denna lagstiftning som gör det
              obligatoriskt för partierna att redovisa privata bidragsgivare.
              Så visar vi respekt för väljarna och för vårt politiska system.
            </seg>
          </u>
          <note n="04273545">
            I detta anförande instämde Karin Granbom Ellison (FP) och Per-Ingvar
            Johnsson (C).
          </note>
          <note n="41854807">
            Överläggningen var härmed avslutad.
          </note>
          <note n="1b1605b8">
            7 § Energi
          </note>
          <note n="9e0d6eca">
            Föredrogs
          </note>
          <note type="speaker" n="7feb0da4">
            Anf. 40 ANN-KRISTINE JOHANSSON (S):
          </note>
          <u who="ann-kristine_johansson_62b732" xml:id="i-758b8713f4a311c3-0" n="cffee2fb">
            <seg n="9bf0c8d7">
              Herr talman! Låt oss först och främst slå fast att arbetet med
              klimatfrågan är vår största och viktigaste utmaning. Det betyder
              att vi och hela världen måste bryta vårt beroende av fossila bränslen
              och satsa på både en kraftfull energieffektivisering och en storsatsning
              av förnybar energi, som solceller, vindkraft och biomassa. Det
              innebär också att vi här i Sverige gör oss mindre beroende av
              omvärlden, vilket är bra.
            </seg>
            <seg n="2c911761">
              Energifrågan är en av de största utmaningarna för oss alla, sade
              EU-kommissionär Günther Oettinger för ett tag sedan, och jag håller
              med.
            </seg>
            <seg n="f5f531fe">
              Att ge vårt energisystem en ny, mer hållbar och tryggare inriktning
              kommer att ta tid. Vi måste redan i dag våga fatta beslut med
              ambitiösa mål och inte bara tro att marknaden sköter det hela,
              som den borgerliga regeringen verkar tro.
            </seg>
            <seg n="accb45ac">
              För att skapa en effektiv och konkurrenskraftig ekonomi med låga
              koldioxidutsläpp måste vi utforma en nationell, en nordisk och
              en europeisk energipolitik. Jag tycker att det är bra att både
              Nordiska rådet och EU driver frågan om energieffektivisering och
              elnätsdistribution.
            </seg>
            <seg n="5ba2e1c2">
              En väl fungerande elmarknad är av stor betydelse för Sverige.
              Det gäller såväl den elintensiva industrin som mindre företag,
              hushåll och villaägare. För några veckor sedan hade vi en intressant
              debatt här i kammaren om ökad konsumentmakt inom energiområdet.
              Tyvärr försatte regeringen sin chans att öka konsumentmakten.
            </seg>
            <seg n="abfab464">
              Den utveckling som vi har sett under de senaste åren reser en
              mängd frågor kring hur elmarknaden i sin helhet fungerar. Man
              kan som exempel ta införandet av elprisområden som är så ifrågasatt
              av alla näringsliv, kommuner och hushåll.
            </seg>
            <seg n="0fd4aaf0">
              Herr talman! Elpriserna har slagit nya rekord de senaste åren.
              Vi har sett kraftiga prisstegringar som ett resultat av halvtomma
              vattenmagasin, kallt väder och kärnkraftverk som har gått på halvfart.
              I vinter hoppas vi alla på ett normalt elpris.
            </seg>
            <seg n="35f34809">
              Flera undersökningar visar att elpriset är en av de saker som
              oroar människor mest när det gäller den egna ekonomin. Många minns
              de senaste årens höga elräkningar.
            </seg>
            <seg n="d38a2ddc">
              Dessa frågor måste hanteras och få ett svar. Därför behövs det
              en utredning av energipolitikens avreglering och hur det har påverkat
              helheten. Det räcker inte med att låta två professorer se över
              utfallet, utan vi vill ha en bred parlamentarisk utredning av
              hela politiken.
            </seg>
            <seg n="820e77c0">
              Herr talman! Politiken har ett stort ansvar, och det krävs långsiktighet.
              Därför vill vi också se en bred politisk blocköverskridande överenskommelse.
              Det är inte bara vi socialdemokrater som vill se det, utan många
              av dem jag möter som är engagerade i energifrågor säger samma
              sak till mig: Snälla, ge oss en bred blocköverskridande överenskommelse.
              Vi vill ha långsiktiga spelregler och stabilitet.
            </seg>
            <seg n="ca282724">
              Vi socialdemokrater pekar ut målet om ett fossilfritt samhälle
              2050 med ett hållbart energisystem baserat på förnybar energi
              med kraftfull energieffektivisering.
            </seg>
            <seg n="89a2c042">
              Dessa ambitiösa mål ska vi ha klart för oss utmanar starka krafter
              som vill något annat. Ibland slås jag av hur konservativ energimarknaden
              är. Man utgår från hur det ser ut i dag och att det ska se ut
              så även 2030 år framåt i tiden. Men tittar vi 20 år bakåt i tiden
              ser vi hur fort utvecklingen har gått. Vi har teknik i dag som
              vi inte trodde var möjlig för 20 år sedan.
            </seg>
            <seg n="d99eef1b">
              Herr talman! Jag kom in i riksdagen för drygt 17 år sedan, och
              när jag tittar tillbaka på den tiden och hur mobiltelefoner och
              datautrustningar har utvecklats är det helt otroligt. Jag menar
              att det är samma sak med energin. Jag tror inte att vi i dag kan
              tänka oss vad som kommer i morgon.
            </seg>
            <seg n="5dd6ef96">
              Jag tror mycket på det tyska beslutet att stänga all kärnkraft
              eftersom det kommer att driva på forskning och teknikutveckling.
              Samtidigt som de stänger kärnkraften antar de nämligen också tuffa
              klimatmål.
            </seg>
            <seg n="9d4ec7f9">
              Vad händer i Japan inom forskning och teknikutveckling?
            </seg>
            <seg n="c6a2ad15">
              Vi ska inte tro att vi här i Sverige leder utvecklingen. Tyvärr
              är det inte så, utan det är många andra länder som går före och
              vågar.
            </seg>
            <seg n="fa6fc2f8">
              Herr talman! Sol, vind och vatten heter en vacker sång som vissångaren
              Ted Gärdestad skrev och sjöng. Sol, vind och vatten är också grunden
              för vårt framtida energisystem plus skog och jordbruksprodukter.
            </seg>
            <seg n="7b36c68c">
              Tänk så spännande det är att få leva just i denna brytningstid,
              från det gamla in i det nya. Vi har haft dessa tekniksprång, och
              just nu är vi på väg in i ett nytt.
            </seg>
            <seg n="809bf339">
              Jag är glad över att få vara med och ta ansvar. Vi som är politiker
              här i dag ska våga vara visionärer utan att egentligen veta vad
              som komma skall.
            </seg>
            <seg n="be4eb0af">
              Vi har goda förutsättningar för vindkraft. Varför kan vi då konstatera
              att vi halkar efter övriga Norden och Europa?
            </seg>
            <seg n="d2055336">
              Vi måste ge möjligheter till lokalt delägande. Lös skattefrågan
              för vindkraftskooperativ! Genomför nettodebitering och se till
              att var och en kan bli mer av egen energiproducent!
            </seg>
            <seg n="e696c95d">
              Som jag sade har vindkraften en stor potential i Sverige. Men
              det är viktigt att etableringarna sker rätt. Det är klart att
              vindkraftverken påverkar landskapsbilden, ljudeffekter kan störa
              och så vidare. Därför är det så viktigt var verken placeras och
              att planeringen sker i nära dialog med de närboende.
            </seg>
            <seg n="de63df66">
              En öppen dialog och utbildning och information är det bästa sättet
              att möta den oro som finns. För några veckor sedan satte värmländska
              medier fokus på vindkraftsutbyggnaden, och det visade ett stort
              intresse med många yttringar, alltifrån de som säger att man ska
              bygga allt som går till de som säger att vindkraft är den sämsta
              lösningen. Här gäller det att politiken är lyhörd och att vindkraftsindustrin
              har ett stort ansvar för att möta skepticismen från de boende.
            </seg>
            <seg n="5a7399fd">
              Vi i Sverige har ungefär samma förutsättningar för sol och solenergi
              som Tyskland. Ändå hamnar Sverige rejält efter. Eller också kan
              man säga att Sverige aldrig kommit upp ur startgroparna. På samma
              sätt är det med biogasen. Vi står kvar i startblocken och tittar
              förvirrat omkring oss och undrar: Var är alla?
            </seg>
            <seg n="1a320af7">
              Vi behöver ge Energimyndigheten i uppdrag att ta fram underlag
              till planeringsmål för solenergi och el. Likaså behövs det en
              kraftfull handlingsplan för utvecklingen av biogas. Det gäller
              då allt från teknik till infrastruktur och distribution, och detta
              behöver göras tillsammans med branschen, som vi hört några av
              er var ju i går på ett seminarium om energigaser.
            </seg>
            <seg n="7223e9df">
              Vi socialdemokrater anser att det behövs armtag mellan näringslivet,
              forskningen och det offentliga för att utvecklingen ska gå framåt.
              Inom området förnybar energi finns det tydliga vinster med ett
              sådant samarbete.
            </seg>
            <seg n="28431844">
              Herr talman! Energieffektivisering är en av de saker som är allra
              viktigast för att klara klimatmål och nå ett fossilfritt samhälle
              2050. Här måste vi sätta upp tydliga nationella mål. Det övergår
              mitt förstånd att ni i regeringen väljer en annan beräkningsmodell
              för energieffektivisering än den som diskuteras i EU-sammanhang.
              Varför gör ni det? Jag hoppas på att få en väldigt bra förklaring
              till detta och inte minst om hur ni tänker jämföra Sveriges mål
              med EU:s. Hur kan vi se om vi når framgång? Och varför är ni sådana
              motståndare till nationellt bindande mål? Vi menar att utan mål
              skickar vi inga tydliga signaler om vad politiken vill.
            </seg>
            <seg n="b2a7b49e">
              Samtidigt med detta behöver vi utveckla styrmedel för att nå
              framgång. Jag tänker på de så kallade vita elcertifikaten och,
              som i Norge, en energifond. Det finns säkert också andra intressanta
              sätt när det gäller att jobba med detta.
            </seg>
            <seg n="ad6106a8">
              Vi socialdemokrater menar att det behövs fler verktyg i verktygslådan
              för att nå framgång med energieffektiviseringen. En risk med den
              borgerligt ledda regeringens passiva energipolitik och passivitet
              inför energieffektiviseringen är att vi hamnar i EU:s bottenliga
              när det gäller hur vi minskar vår energianvändning.
            </seg>
            <seg n="195bd2d4">
              Det finns så mycket spännande att prata om när det gäller energiområdet,
              för det berör dig och mig på ett handfast sätt. Jag är glad över
              att ministern i dag finns med här i kammaren. Också det visar
              hur viktig energipolitiken är.
            </seg>
            <seg n="5613caa1">
              Människor är beroende av att el kommer fram till bostaden, av
              att det går att driva våra bilar och av att industrin har konkurrenskraftiga
              energipriser.
            </seg>
            <seg n="87157f7f">
              Avslutningsvis vill jag säga att jag hoppas att vi i denna för
              hela svenska folket så viktiga fråga får till stånd samtal över
              blockgränserna.
            </seg>
            <seg n="bccac8e9">
              Med detta yrkar jag bifall till reservationerna 1, 5, 6 och 7.
              Samtidigt vill jag passa på att önska er alla en riktigt god jul
              detta sagt också med en önskan om god svensk mat på våra julbord.
            </seg>
          </u>
          <note type="speaker" n="1dd6678b">
            Anf. 41 LISE NORDIN (MP):
          </note>
          <u who="lise_nordin_7a122f" xml:id="i-e42f10eb52a2df29-0" n="ff4aebff">
            <seg n="1893cdaa">
              Herr talman! I veckan rapporterades att ett svenskt solcellsföretag
              med verksamhet i Uppsala slagit världsrekord i effekt från tunnfilmssolceller.
              Det råder ingen tvekan om att Sverige har ett stort tekniskt kunnande
              inom området förnybar energi.
            </seg>
            <seg n="f72b2ce7">
              Men samtidigt som vi får dessa nyheter vet vi att flera svenska
              solcellsföretag nyligen har flyttat sin verksamhet utomlands.
              Skälet är att Sverige saknar en hemmamarknad. Företagen uppger
              att oklarhet samt hotet om ny kärnkraft i Sverige gör det svårt
              för dem att veta om det finns plats för deras framtidsteknik.
            </seg>
            <seg n="39faf5fe">
              Sedan år 2009 har regeringen en energiöverenskommelse. Men det
              enda man tycks vara överens om är att man är överens. Vad man
              är överens om är dock fortfarande väldigt oklart. Representanter
              från de olika allianspartierna ger mycket olika bilder av vad
              energiöverenskommelsen innebär. Kanske kommer vi i dagens debatt
              att få höra de olika tolkningar som finns.
            </seg>
            <seg n="3f835310">
              Centerpartiet säger att överenskommelsen är en satsning på förnybart
              och att den inte kommer att innebära någon ny kärnkraft. Folkpartiet
              däremot gör tolkningen att det nu kan finnas möjligheter för ny
              kärnkraft.
            </seg>
            <seg n="8afa3feb">
              Att säga att marknaden ska lösa vilken ny energiproduktion som
              ska ta vid när dagens gamla kärnkraftverk går i pension duger
              inte när spelreglerna är så oklara. Vattenfall meddelar att huruvida
              de bygger ny kärnkraft beror på vilka spelregler som sätts upp.
              Dessa spelregler handlar förstås om vilken definition som görs
              av en kärnkraftssubvention.
            </seg>
            <seg n="005e3f3d">
              Regeringen har av riksdagen fått i uppdrag att återkomma med
              förslag om en lagstiftning som garanterar att kärnkraften inte
              ges några subventioner. Trots att det gått mer än ett och ett
              halvt år sedan regeringen fick uppdraget har man ännu inte gjort
              sitt arbete. Hela energipolitiken hänger helt enkelt på vilket
              besked som kommer att ges om kärnkraftens subventioner.
            </seg>
            <seg n="caa04f87">
              I dag behandlar civilutskottet Miljöpartiets motion där vi skriver
              att kärnkraften ska stå på egna ben och ta fullt skadeståndsansvar
              om en olycka sker. Det har regeringen sagt nej till. Regeringens
              tal om att kärnkraften ska stå på egna ben blir allt osäkrare
              och otydligare. Hela den bransch som jobbar med förnybar energi
              väntar på besked.
            </seg>
            <seg n="84ad9ebf">
              Otydligheten gynnar ingen, vare sig de företag som vill bygga
              kärnkraft eller dem som vill ha förnybart. Investeringar i ny
              elproduktion uteblir, och företag gör satsningar i andra länder
              i väntan på besked. Medan klimatutsläppen ökar kvarstår oklarheten
              om vad regeringens energipolitik faktiskt innebär.
            </seg>
            <seg n="fef5480d">
              Herr talman! Jag ber att få presentera Miljöpartiets tydliga
              vision avseende energipolitiken.
            </seg>
            <seg n="7acecb8a">
              Vi anser att ett modernt och säkert energisystem till 100 procent
              ska baseras på förnybara energikällor. Det kräver inte några omvälvande
              reformer, utan det räcker om takten i effektiviseringen håller
              den nivå som EU har beslutat om detta samtidigt som utbyggnaden
              av förnybar energi återställs till den nivå som vi hade åren 19702010.
            </seg>
            <seg n="a445a8e7">
              Därför vill Miljöpartiet höja budgetanslagen med 2 ½ miljard
              mer än regeringen föreslår i fråga om förnybart och energieffektivisering
              en investering för ett mer framtidsinriktat Sverige.
            </seg>
            <seg n="2d581fc2">
              Att höja effektiviteten i energianvändningen kommer att bli en
              helt central del av energipolitiken, och området kommer att behöva
              stärkas kraftigt under de kommande åren. Miljöpartiet föreslår
              därför en kraftig höjning av anslaget till energirådgivning, konvertering
              från direktverkande eluppvärmning och en utvidgning av programmet
              för energieffektivisering, PFE, i industrin till att omfatta fler
              företag.
            </seg>
            <seg n="3504b87f">
              För att återställa utbyggnadstakten av förnybar energi vill vi
              ha kvar de stöd till vindkraften som regeringen nu tar bort.
            </seg>
            <seg n="9b95948e">
              När det gäller svenska förhållanden har Energimyndigheten nyligen
              fastslagit att utbyggnaden av vindkraft i Sverige har gett hushåll
              och industri ett lägre elpris. Utbyggnaden av vindkraften är alltså
              en ekonomiskt god affär för både företag och privatpersoner.
            </seg>
            <seg n="b4205917">
              Vidare föreslår Miljöpartiet en ökad satsning på solel och solvärme,
              medan regeringen helt tar bort det stödet. Inför riksdagsvalet
              2010 lovade allianspartierna i sitt gemensamma valmanifest att
              genomföra ytterligare satsningar för att stimulera utvecklingen
              av solvärme. Men i budgetpropositionen i september sviker man
              detta löfte. Stödet till solvärme tas helt bort redan i år och
              till solceller nästa år.
            </seg>
            <seg n="ec03be1c">
              Regeringen gör inga satsningar på biogas, medan Miljöpartiet
              föreslår dels ett produktionsstöd till gårdar där man gör biogas
              av gödsel, dels en utbyggnad av biogasmackar så att fler människor
              kan tanka miljövänligt.
            </seg>
            <seg n="4b57ce56">
              Regeringens politik innebär en slakt av stöden till energieffektivisering
              och förnybart. Sedan alliansregeringens energiöverenskommelse
              2009 har stöden till effektivisering halverats. Tyvärr ger detta
              avtryck i verkligheten. Även om utbyggnaden av vindkraft nu går
              snabbt sjunker utbyggnadstakten av förnybart totalt sett i Sverige.
              Takten de kommande tio åren ligger på 1,2 procent per år den lägsta
              takten på 40 år och den näst lägsta i EU näst efter Lettland.
              Även när det gäller effektivisering är Sverige sämst i klassen
              i EU. Sverige är inte bara ett av de få länder där energianvändningen
              spås öka utan också det land där den väntas öka allra mest.
            </seg>
            <seg n="09237758">
              Det är dags för en framtidsinriktad energipolitik där energin
              används smartare och där osäker och gammaldags energi lämnas till
              historien och ersätts av den förnybara energi som växer runt om
              i världen.
            </seg>
            <seg n="b1dc5a11">
              På senare år har möjligheten att skapa ett helt förnybart energisystem
              undersökts av många aktörer det gäller allt från miljö- och branschorganisationer
              till banker, försäkringsbolag, konsultbolag och FN:s klimatpanel,
              IPCC. Med mycket liten variation kommer de alla fram till att
              ett system för förnybar energi kan skapas med den teknik som finns
              i dag, dessutom med en rimlig ekonomisk kalkyl.
            </seg>
            <seg n="78624b87">
              Den mest genomgripande analysen har gjorts av IPCC och presenterades
              i maj i år. Där undersöks flera scenarier för en sådan omställning.
              Slutsatsen är att det tekniskt och ekonomiskt går att till år
              2050 täcka 80 procent av världens energianvändning med förnybara
              energikällor.
            </seg>
            <seg n="2fba02a2">
              Rapporten från IPCC fastslår att förnybar energi redan i dag
              är konkurrenskraftig kostnadsmässigt. Det konstateras också att
              olyckan i Fukushima kommer att öka säkerhetskraven och därmed
              kostnaderna för kärnkraften, vilket ger ytterligare konkurrensfördelar
              till den förnybara energin.
            </seg>
            <seg n="cf899f22">
              Vid en internationell jämförelse har Sverige närmast unikt goda
              förutsättningar för en omställning till ett förnybart energisystem.
              Kartläggningar över den svenska situationen visar att Sverige
              kan ha ett helt förnybart energisystem långt innan 2050, troligen
              redan 2030. Miljöpartiets förslag att ge Energimyndigheten i uppdrag
              att utreda hur en sådan omställning kan ske har fått stöd av Socialdemokraterna
              och Vänsterpartiet. Om Centerpartiet, som på sin stämma uttalat
              en liknande ambition, skulle ställa sig bakom förslaget skulle
              det ges majoritet här i riksdagen. Detta är alltså ytterligare
              ett exempel på hur regeringens energiöverenskommelse är en låsning
              i svensk energipolitik.
            </seg>
            <seg n="250ab180">
              Herr talman! Sverige riskerar att bli omsprunget när resten av
              världen satsar på förnybar energi. I dag växer de förnybara energislagen
              snabbare i världen än kol- och kärnkraft tillsammans. Den svenska
              situationen är unik. Medan vi har bland de bästa förutsättningarna
              för förnybar energi är vi ett av de få länder där utbyggnadstakten
              av förnybart minskar. Det är dags att Sverige får en framtidsinriktad
              energipolitik.
            </seg>
          </u>
          <note n="d04e07a0">
            Jag yrkar bifall till reservationerna 2, 5 och 6.
          </note>
          <note type="speaker" n="7d49b9f2">
            Anf. 42 LARS ISOVAARA (SD):
          </note>
          <u who="unknown" xml:id="i-a461d1aefcb8084b-4" n="48f0be22">
            <seg n="60f2ff89">
              Herr talman! Jag vill börja med att yrka bifall till reservation
              3, och jag ber att få notera att vi också ha särskilt yttrande.
            </seg>
            <seg n="0948824d">
              Sverigedemokraterna har en positiv syn på kärnkraften. Vi vill
              satsa mer på kärnkraften, såväl när det gäller forskning som när
              det gäller utbyggnad. Genom investeringar i utveckling av ny teknik
              och fortlöpande uppdateringar av säkerheten kan kärnkraften trygga
              den framtida elförsörjningen. Därtill bör även en högre nyttjandegrad
              av den befintliga kapaciteten tryggas. Vi är inte längre bort
              än 1314 år i tiden då de nuvarande kärnkraftverken har tjänat
              ut.
            </seg>
            <seg n="f0972b4f">
              Sverige tillhör de länder i världen som släpper ut minst koldioxid
              vid elproduktion. Vi kan tacka vattenkraften och kärnkraften för
              detta faktum. Vattenkraften och kärnkraften måste vi således slå
              vakt om. Jämför vi med våra grannländer Finland och Danmark ser
              bilden helt annorlunda ut. I Finland bygger bortåt hälften av
              elproduktionen på koldioxidgenererande förbränningsprocesser,
              och i Danmark är det uppemot 75 procent. Det i det här sammanhanget
              geografiskt sett lyckligt lottade Norge, med fjällmassiv och älvar
              som mer eller mindre stupar rätt ned i havet, får sin el så gott
              som till hundra procent från vattenkraften.
            </seg>
            <seg n="ea7f5555">
              Visst kan en viss utbyggnad av vindkraften vara på sin plats
              i Sverige, men hur den utbyggnaden skulle kunna minska de svenska
              koldioxidutsläppen ser jag inte direkt framför mig. Att helt ersätta
              kärnkraften med vindkraft får nog betecknas som en omöjlig och
              tyvärr också alltför kostsam framtidsvision.
            </seg>
            <seg n="05ba7084">
              Vindläget är det som oftast styr val av plats för en större vindkraftsanläggning.
              Vanligtvis hittas dessa platser där det är gles bebyggelse, i
              Norrlands inland och längs vissa kustremsor. Problemet är att
              dessa områden också har ett svagt elnät. Att bygga ut ett elnät
              och kanske i sämsta fall också tvingas till en förstärkning av
              stamnätet är ingenting som ekonomiskt låter sig räknas hem hur
              lätt som helst. Tröskeleffekterna, det vill säga vem som ska betala
              först, är högst påtagliga.
            </seg>
            <seg n="e9137e14">
              Hur reglerkraften ska hanteras är givetvis en annan intrikat
              fråga. Den reglerkraft som just nu finns tillgänglig i Sverige
              finns belägen där också den minsta totala elförbrukningen finns.
              Trots allt är det transporten som sker på våra vägar som förorsakar
              en stor del av de svenska koldioxidutsläppen.
            </seg>
            <seg n="fc5adcde">
              Hur ser det då ut runt om i världen? Faktum är att kolet står
              för 41 procent av världens totala elproduktion. Kolanvändningen
              ökade med 7,6 procent i fjol. Kina har mer än fördubblat utsläppen
              av koldioxid sedan år 2000. Amerikanska beräkningar visar att
              uppskattningsvis 13 000 amerikaner årligen dör en för tidig död,
              vanligtvis i olika lungsjukdomar, på grund av kolkraften. Om man
              verkligen vill minska på koldioxidutsläppen är det just kolet
              som ska angripas.
            </seg>
            <seg n="f5fe54f5">
              Herr talman! Jag kommer in på en annan aspekt vad vindkraft anbelangar,
              och i det sammanhanget kan en återkoppling till vad EU-kommissionen
              förväntar sig av den framtida europeiska energimarknaden vara
              på sin plats. I förslaget till riktlinjer för transeuropeiska
              energiinfrastrukturer, KOM(2011) 658, kan man läsa: Förutsatt
              att leveranserna är stabila kommer naturgas att spela en allt
              viktigare roll i EU:s energimix under de kommande årtiondena,
              och gas kommer att bli ännu viktigare som reservbränsle för variabel
              elproduktion.
            </seg>
            <seg n="65a6082b">
              Vad EU-kommissionen de facto säger är att om det byggs många
              vindkraftverk och görs stora satsningar på solceller så måste
              det samtidigt också göras stora satsningar i gaskraftverk som
              ofrånkomligen ger koldioxidutsläpp. Solen skiner som bekant inte
              hela tiden, och ibland är det kav lugnt eller till och med blåser
              för mycket. För någon höst sedan stod hela vindkraftsparken stilla
              i Danmark just på grund av storm.
            </seg>
            <seg n="9575a203">
              Dessa fluktuationsfenomen kan man tydligt observera när man avläser
              produktionskurvorna för den spanska elproduktionen. Spanien är
              det land i Europa som innehar en tätplats vad beträffar vindkraft
              och solenergi. Variationen i sol- och vindelproduktionen avspeglas
              helt tydligt i behovet av snabbt reglerbara gasturbiner.
            </seg>
            <seg n="d0b3f67f">
              Visserligen är gas renare än kol, men ökningen av koldioxid lär
              vi inte slippa undan så länge vi använder oss av förbränning av
              fossila ämnen. Än mer bör detta faktum betonas nu när det tyska
              kärnkraftsbeslutet är taget. Enligt min mening är det tyska beslutet
              ett av de mer olyckliga energibeslut som är tagna i Europa under
              de senaste decennierna. Europa kommer med största sannolikhet
              att bli än mer beroende av naturgas för elframställning och därmed
              vidhängande koldioxidutsläpp.
            </seg>
            <seg n="8b4cda58">
              Det har redan börjat målas upp visioner, den så kallade CCS-tekniken,
              om hur all denna koldioxid ska tas om hand och transporteras runt
              om i Europa för slutlig lagring. Jag är helt övertygad om att
              kostnaderna kommer att bli enorma. Vindkraften kan således enligt
              min mening inte ersätta kärnkraften i Sverige, eller i något annat
              land heller för den delen.
            </seg>
            <seg n="127b3854">
              Herr talman! För att ingen nu ska få för sig att jag skulle vara
              någon rabiat motståndare till naturgas vill jag betona att ambitionen
              måste vara att använda rätt energislag på rätt ställe. I vissa
              industriprocesser finns det en god teknisk potential för naturgas.
              Naturgasen ska alltså i sig själv ses som ett värdehöjande inslag
              i själva produktionen kanske till och med tekniskt helt nödvändigt
              för att nå tillräckligt höga temperaturer etcetera.
            </seg>
            <seg n="b8a8966e">
              I andra processer ska naturgasen ses som ett sätt att byta ut
              förbränning av olja. Gasförbränningsprocessen som sådan är ren
              från stoft och sot. Gott så! Vidare finns där en intressant potential
              inom transportsektorn, i kombination med biogas.
            </seg>
            <seg n="5a8d67b8">
              Jag ser att tiden rinner i väg och avslutar därför mitt anförande
              här.
            </seg>
          </u>
          <note type="speaker" n="35ae99db">
            Anf. 43 KENT PERSSON (V):
          </note>
          <u who="kent_persson_d7bdf7" xml:id="i-6c5f7f06324119bd-0" n="ab11d880">
            <seg n="1c2023bf">
              Herr talman! Det är glädjande att se att vi har energiministern
              med oss här i dag. Det ska bli intressant att lyssna och eventuellt
              ha en debatt lite senare under dagen.
            </seg>
            <seg n="1455076b">
              Jag vill börja med att yrka bifall till reservationerna 4 och
              7. Reservation 4 handlar om hur Vänsterpartiet ser på energipolitiken
              och vilka riktlinjer som bör gälla. Reservation 7 handlar om solvärme
              och solenergi. Jag står givetvis bakom även de övriga reservationerna
              från Vänsterpartiet.
            </seg>
            <seg n="9fc98111">
              Full sysselsättning är det övergripande målet för Vänsterpartiet,
              och det genomsyrar vårt budgetförslag. Budgetförslaget ska ses
              som en helhet där varje del, varje utgiftsområde, ska kugga i
              varandra för att vi ska få en helhetsbild av vad man vill med
              politiken och hur vi vill att Sverige ska utvecklas framöver.
            </seg>
            <seg n="48df2a2d">
              Energipolitiken, som vi debatterar i dag, utgör grunden för väldigt
              många politikområden. Vi vill ta ansvar för kommande generationer
              och möta de utmaningar som en växande, åldrande befolkning utgör
              samt de klimatutmaningar vi står inför. Då måste vi också ha en
              industripolitik, bostadspolitik, trafikpolitik och miljöpolitik
              som tar avstamp i de utmaningar som vi står inför. Det är i det
              perspektivet som vi ska sätta in energipolitiken.
            </seg>
            <seg n="00947498">
              Herr talman! För något år sedan lyssnade jag på Midnight Oil,
              en ganska populär och bra musikgrupp från Australien. De var här
              i Helsingfors på konsert. Det var en låt där som har en vers som
              passar väldigt bra i det här sammanhanget: How can we dance when
              our earth is turning? How do we sleep while our beds are burning?
              The time has come to say fairs fair, to pay the rent now, to pay
              our chair.
            </seg>
            <seg n="04595974">
              Det är precis det som politiken borde handla om när politikerna
              nu samlas i Sydafrika till förhandlingar för ett förhoppningsvis
              nytt klimatavtal som ska ersätta Kyotoprotokollet.
            </seg>
            <seg n="c723afa7">
              Vi i den rika världen måste ta ansvar. Vi har möjligheterna,
              vi har ekonomin och vi har kunskapen. Det är också det som jag
              och förhoppningsvis många med mig tycker att resultatet av toppmötet
              borde landa i. Läget är allvarligt, inte minst för att klimatfrågan
              helt har kommit i skuggan av den ekonomiska finansiella kris som
              många länder i dag brottas med. Under förra året skedde den största
              ökningen någonsin av växthusutsläpp orsakade av människan. Det
              är ingenting som jag påstår, utan det är uppgifter som det amerikanska
              energidepartementet nyligen har släppt.
            </seg>
            <seg n="ddf37e27">
              Vår ständiga jakt på ekonomisk tillväxt slukar råvaror i en snabbare
              takt än vad jorden återskapar dem. Det leder till miljökatastrofer,
              protektionism och politiska konflikter.
            </seg>
            <seg n="ccd48a53">
              Nära två tredjedelar av klimatpåverkan sker genom koldioxidutsläpp,
              och 90 procent kommer från kol, olja och naturgas. Det kan vi
              läsa i IEA:s, industriländernas samarbetsorganisation för energisamarbete,
              årliga skrift World Energy Outlook. Därför blir energipolitiken
              och hur den utformas väldigt viktig. Den är helt avgörande för
              att vi ska kunna lyckas nå miljömålen och en begränsning av jordens
              uppvärmning till två grader Celsius.
            </seg>
            <seg n="73349e2b">
              Det finns ett klart samband mellan ökad tillväxt och ökad energikonsumtion.
              Energianvändningen ökade 2010 med 5 procent, vilket ledde till
              att koldioxidhalterna nådde nya rekordnivåer, och det gällde även
              Sverige. Energianvändningen och utsläppen ökade också i Sverige.
              År 2009 till 2010 hade vi en ökad energianvändning, och det var
              för första gången på 40 år. Det är ett trendbrott i Sverige.
            </seg>
            <seg n="acea6fd8">
              Dessutom kan man konstatera att subventionen till olja, kol och
              naturgas är fem gånger högre än till förnybar energi på världsbasis.
              Den har nått siffran 400 miljarder dollar nu. Det är alltså oerhört
              mycket pengar som satsas på fossila energibärare. Det går egentligen
              stick i stäv med vad vi behöver göra.
            </seg>
            <seg n="092d1916">
              Fyra femtedelar av de utsläpp som kan tillåtas 2035 i ett tvågradersscenario
              har redan låsts in genom den existerande kapitalbasen industrier,
              lokaler och kraftverk och kan knappast påverkas. Om vi inget gör
              de närmaste åren, och nu börjar det bli lite bråttom, kommer vi
              redan 2017 att ha uppnått det mål som är satt till 2035, alltså
              tvågradersmålet. Det är alltså ett oerhört allvarligt läge. Vi
              har redan i dag intecknat det utrymmet. Det här är inget påhitt
              från min sida, utan det är uppgifter från IEA:s rapport.
            </seg>
            <seg n="1d6c4681">
              Därför, herr talman, är det väldigt viktigt att se vad vi kan
              göra här i Sverige. De förslag som Vänsterpartiet har presenterat
              ska ses som en del i en lösning. Jag säger inte här att vi har
              svar på alla frågor och alla utmaningar det vore mig förmätet
              för så är det inte. Men vårt bidrag är i alla fall ett steg i
              den riktningen och något som jag tycker att regeringen borde lyssna
              lite mer på. Det innehåller egentligen tre delar, och det är ganska
              enkelt: energieffektivisering, att bygga ut det förnybara och
              att ge människor här i Sverige ett verktyg så att de kan bli aktiva
              konsumenter. Det är dessa tre delar som vi behöver jobba mer med.
            </seg>
            <seg n="bf58d9c0">
              Då menar vi i Vänsterpartiet, i likhet med Miljöpartiet och Socialdemokraterna,
              att vi måste ha en plan för hur vi ska nå hundra procent förnybar
              energi i Sverige. En sådan skiss borde vi låta Energimyndigheten
              ta fram. Det bör också ske relativt snabbt.
            </seg>
            <seg n="60f99ccb">
              Jag menar att vi har möjligheterna, att vi har kunskapen och
              att vi redan i dag har den industri som skulle kunna ta det här
              steget. Men det behövs politiska beslut här. Vi kan inte låta
              marknaden avgöra den frågan.
            </seg>
            <seg n="54ee4133">
              Vi måste höja målet i elcertifikatssystemet för att vi ska kunna
              ta till vara den förnybara energi och de tillgångar som vi har.
              Det får inte vara en begränsning. Det är inte så som Sverigedemokraterna
              säger här, att vi ska ersätta kärnkraften med vindkraft det är
              helt befängt och går inte utan det handlar om en kombination av
              olika åtgärder.
            </seg>
            <seg n="d37b13da">
              Vi behöver öka produktionen av biogas om vi menar allvar med
              att vi ska ha en fossilfri fordonsflotta till 2030. Biogasen är
              en del av den strategin. Det behövs mer forskning, och det behöver
              byggas ut både tankställen och produktionskapacitet.
            </seg>
            <seg n="bd126a68">
              Vi måste fasa ut alla miljöskadliga subventioner till förmån
              för forskning och utveckling av miljövänliga tekniker och energislag.
              Regeringen behöver ta fram en plan för hur det ska gå till här
              i Sverige, i enlighet med vad som beslutades i Nagoya i Japan
              för ett år sedan.
            </seg>
            <seg n="b5ed5624">
              Vi behöver också ta fram ett planeringsmål för solenergin så
              att vi får klara politiska riktlinjer för hur den ska utvecklas.
              På en timme strömmar det in lika mycket energi från solen som
              hela mänskligheten gör av med på ett år. Det finns en väldig potential
              här att via ytterligare forskning och utveckling ta till vara
              betydligt mycket mer än vad vi gör. Därför är det beklagligt att
              regeringen har fasat ut stödet för solvärme och solenergi.
            </seg>
            <seg n="a61dae18">
              Vi behöver använda energin smartare och fasa ut användningen
              av eluppvärmda fastigheter.
            </seg>
            <seg n="91d3fd39">
              Konverteringsbidragen bör återinföras. Tyvärr har regeringen
              gjort tvärtom; man har slopat dem.
            </seg>
            <seg n="64ebdbf0">
              Vi behöver skärpa byggnormerna för nyproduktion av bostäder och
              lokaler. De står trots allt för ungefär en tredjedel av energianvändningen
              i Sverige. Nu har i och för sig Boverket redan kommit med nya
              byggnormer. Men jag väntar på vad regeringen tycker och på att
              regeringen ska komma med förslag. EU har trots allt i sitt 2020-direktiv
              sagt att vi ska ha nära nollutsläpp. Men i det här sammanhanget
              måste vi ha ett systemtänk när det gäller våra fastigheter och
              lokaler. Vi måste också sätta in fjärrvärmens möjligheter här
              så att vi inte slår ut den genom nya byggnormer.
            </seg>
            <seg n="5b52f90e">
              Vi behöver sätta upp mätbara mål för energieffektivisering. Vi
              kan inte ha det som nu, att den är kopplad till tillväxtmålen,
              alltså bnp. Det är ju helt fel, för då får vi en politik som helt
              baseras på hur marknaderna fungerar, och så kan det inte vara.
              Vi politiker måste sätta ned foten och tala om vad vi vill.
            </seg>
            <seg n="6124db3b">
              Herr talman! Jag menar att Sverige kan så mycket mer. Vi har
              kunskaper och vi har en bra och stabil ekonomi. Oavsett om vi
              får ett klimatavtal eller inte i Durban det ser väl inte så ut
              får det inte hindra oss att gå vidare. Jag menar att Sverige kan
              gå före.
            </seg>
            <seg n="b7318b4a">
              Jag vill avsluta med att citera Fredrik Reinfeldt. Det är nog
              första gången. Så här sade han på Moderaternas höststämma 2011:
              Vi måste lyssna på att allt fler ifrågasätter konsumtionssamhället
              och att hela tiden köpa nya saker.
            </seg>
            <seg n="8bea7341">
              Men var finns politiken?
            </seg>
          </u>
          <note type="speaker" n="739ec4b5">
            Anf. 44 CECILIE TENFJORD-TOFTBY (M):
          </note>
          <u who="cecilie_tenfjord-toftby_a8e41f" xml:id="i-46778b75affe7ab6-0" n="2582fac6">
            <seg n="4c59a7ec">
              Herr talman! Energi är byggstenen i vårt samhälle. Det är den
              samhället vilar på. Utan en säker energitillförsel slutar det
              moderna samhället som vi känner det att existera.
            </seg>
            <seg n="20b0e4fa">
              Det finns dock olika uppfattningar om hur det moderna samhället
              bör se ut. I Alliansen är vi överens om att energiförsörjningen
              ska vara säker och hållbar och skapa långsiktiga förutsättningar
              för ett samhälle med grön tillväxt och utan koppling mellan tillväxt
              och ökade utsläpp av skadliga klimatgaser.
            </seg>
            <seg n="672c494c">
              Det var dessa tankar som låg till grund när Alliansen gjorde
              sin historiska klimat- och energiuppgörelse 2009. Det var första
              gången som en sådan bred energiöverenskommelse åstadkoms. Det
              är viktigt att vi har gjort det, men självklart önskar vi oss
              en breddning.
            </seg>
            <seg n="573099ba">
              Sveriges energiproduktion kan stå och gå framåt på tre ben: vattenkraft,
              kärnkraft och nya förnybara energikällor. Dagens budget bygger
              ytterligare på den energiframtid vi vill se i Sverige.
            </seg>
            <seg n="89e9bc1f">
              Herr talman! Hushåll, företag, industrier och samhällsviktiga
              funktioner förutsätter, ja, kräver att vi lyckas med våra uppsatta
              mål och med säker klimatvänlig energiproduktion till konkurrenskraftiga
              priser. Självklart finns det utmaningar, och nya dyker ständigt
              upp. Något annat vore underligt då energiförsörjningen är en del
              av en värld som ständigt förändras. Därför måste vi vara beredda
              att samtidigt som vi säkrar förutsägbarhet och långsiktiga förutsättningar
              anpassa vår energiproduktion och energipolitik till det moderna
              samhällets krav.
            </seg>
            <seg n="d2ca0a18">
              De mål som vi arbetar mot är dels 2020-målen om minst 50 procent
              förnybart i den totala energiförbrukningen, dels 20 procent effektivare
              energianvändning till 2020. Vi har som mål att vi 2030 ska ha
              en fossiloberoende fordonsflotta och att vi 2050 ska ha en hållbar
              och resurseffektiv energiförsörjning och inga nettoutsläpp av
              växthusgaser.
            </seg>
            <seg n="a3cb26ab">
              För att uppnå målen måste kraftiga insatser göras samtidigt som
              vi ska värna om jobben i Sverige. En omställning som går för snabbt
              kan skapa höga energipriser och hota arbetstillfällen, hushållens
              ekonomi och i förlängningen även skatteintäkterna.
            </seg>
            <seg n="322eaff9">
              Osunda statsfinanser hotar hela samhället. Självklart skulle
              det även få negativa konsekvenser för de satsningar som vi måste
              och ska göra på det energipolitiska området. Vi måste göra avvägningar
              mellan en forcerad omställning och hänsynen till Sveriges ekonomi
              och konkurrenskraft.
            </seg>
            <seg n="469f9085">
              Delar av oppositionen vill se en omedelbar omställning och hävdar
              att det redan nu är tekniskt möjligt. Vi kan inte bara ta hänsyn
              till tekniken. Vi måste också ta hänsyn till dem som bor och verkar
              i Sverige, att de ska klara av sin vardag och att företag ska
              vilja stanna kvar.
            </seg>
            <seg n="4203d336">
              Tyskland lyfts ofta fram av oppositionen som ett lysande exempel
              på hur det borde vara. Jag håller med om att utvecklingen i Tyskland
              är värd att följa. De står inför otroliga utmaningar på energiförsörjningssidan
              och samtidigt kämpar de med enorma föroreningsproblem från sina
              kolkraftverk. Jämfört med Tyskland är Sveriges utmaningar relativt
              små.
            </seg>
            <seg n="a90220b8">
              Jämför vi vår tillväxt i procent på den förnybara sidan eller
              på energieffektiviseringssidan kan det se ut som om Sverige går
              långsammare. Glöm dock inte att Sverige, som Lise Nordin sade,
              under lång tid har jobbat med både det förnybara och energieffektivisering.
              När man börjar med energieffektivisering och bygger förnybart
              skördar man de lägst hängande frukterna först, och därför går
              utvecklingen i procent snabbare. Det betyder inte att vi i Sverige
              har för avsikt att lägga ned våra mål om att ha en hög utveckling
              inom det förnybara och samtidigt satsa på energieffektivisering.
            </seg>
            <seg n="23245056">
              När det gäller Tyskland är det bara att hoppas att de klarar
              av att nå sina mål, att de lyckas. Något annat vore förödande,
              inte bara för dem själva utan för hela Europa och övriga världen.
              Sverige är inte Tyskland, men vi ska ta tag i våra egna utmaningar.
              Med regeringens politik kommer vi att lyckas.
            </seg>
            <seg n="ac02a328">
              Herr talman! I höst har vi fattat flera beslut i kammaren som
              kommer att få effekt för Sveriges energivardag. Vi har utvidgat
              elcertifikatssystemet till att även gälla Norge. De gröna elproducenterna
              ser fram emot att få en större och robustare marknad. Mer energiproduktion
              är även en viktig förutsättning för stabila elpriser och gynnar
              därför även konsumenterna. Elcertifikatssystemet har varit mycket
              lyckosamt för att få fram ny grön energi i nätet.
            </seg>
            <seg n="1f09a653">
              Vindkraften växer så det knakar i Sverige, och prognosen just
              nu är att vi kommer att nå sex terawattimmar under 2011. Enligt
              uttalanden av representanter för svensk vindenergi mår vindkraften
              i Sverige otroligt bra.
            </seg>
            <seg n="e152a580">
              Biobränsleanläggningar får inte lika mycket medial uppmärksamhet,
              men det är den produktion som för närvarande mottar mest stöd
              från elcertifikatssystemet.
            </seg>
            <seg n="9665dd2c">
              Det har diskuterats om vattenkraften ska finnas kvar i systemet.
              I det svensk-norska elcertifikatssystemet beslutade vi att utesluta
              vissa delar av den storskaliga vattenkraften. Vi är dock fortfarande
              övertygade om att den småskaliga vattenkraften platsar i systemet.
              Vi ser att det i framtiden finns stor potential genom att göra
              nyinvesteringar och effektivisera äldre små verk.
            </seg>
            <seg n="77e8af3e">
              Herr talman! Elmarknaden och dess funktion är svår att greppa
              för de flesta och har därför ibland blivit ifrågasatt. Just nu
              pågår ett arbete med att granska elmarknadens funktion. Uppdraget
              har getts till två professorer i nationalekonomi och ska redovisas
              senast den 30 april 2012. Vi vet inte vad slutsatserna kommer
              att bli, men med tanke på de många diskussioner som finns välkomnas
              slutsatserna oavsett. Det finns inte utrymme för ifrågasättande
              av en så livsviktig marknad.
            </seg>
            <seg n="d21f48b5">
              Vi har beslutat om rätten till timmätning och att möjligheten
              för nettodebitering ska fortsätta utredas. Det är två insatser
              som ytterligare kommer att stärka konsumenten.
            </seg>
            <seg n="cf205b2e">
              En utveckling av smarta elnät är en förutsättning för en väl
              fungerande timmätning och för att nettodebitering ska kunna genomföras
              på ett effektivt sätt. Smarta elnät är benämningen på moderna
              elnät som kan hantera olika teknisk utrustning. Det kommer att
              bli ett viktigt verktyg i det pågående energieffektiviseringsarbetet.
            </seg>
            <seg n="190f3a2a">
              Förslaget om timmätning kommer även att få konsekvenser för elkonsumenternas
              möjlighet att energieffektivisera sina liv. Det är när konsumtionen
              synliggörs som vi har möjlighet att agera. Att energieffektivisera
              är inte gjort i en handvändning, och det är därför viktigt att
              regeringen i sin budgetproposition väljer att lyfta fram det arbete
              som sker bland de kommunala energirådgivarna och förstärker deras
              verksamhet.
            </seg>
            <seg n="c31cdd6e">
              Ytterligare ett projekt som pågår är arbetet med att ta fram
              en nordisk slutkundsmarknad. Målet är att göra det enklare och
              mer förståeligt för konsumenten att tyda sin elräkning och anpassa
              sin förbrukning. Att en förenkling behövs är något som samtliga
              partier i kammaren är överens om. Det kanske beror på att vi alla
              är elkonsumenter oavsett partifärg.
            </seg>
            <seg n="73b6feb2">
              Herr talman! Sverige följer EU:s lagstiftning. Oftast är det
              lagstiftning som väl passar in i vårt energisystem och med våra
              energimål. Just nu diskuteras energieffektivisering inom EU, och
              kommissionen har lyft förslaget om vita elcertifikat.
            </seg>
            <seg n="1dd3aecb">
              Energimyndigheten i Sverige har flera gånger utrett om vita elcertifikat
              platsar i det svenska system och kommit fram till att de inte
              gör det. Regeringen har ändå gett Energimyndigheten i uppdrag
              att ännu en gång utreda om vita elcertifikat skulle kunna vara
              en möjlig väg.
            </seg>
            <seg n="17f373e6">
              I Europa finns det ingen samsyn om hur de vita elcertifikaten
              fungerar. Kanske beror det på att vita elcertifikat inte är klart
              definierade och att varje land fyller begreppet med sina uppfattningar.
            </seg>
            <seg n="17526efb">
              Ett av de energislag som ur klimatsynpunkt visat sig mycket lämplig
              är biogasen, både som fordonsbränsle och för elproduktion. Problemet
              är ännu så länge att det fortfarande inte är en energikälla som
              klarar sig ekonomiskt. Det har därför från branschens sida efterfrågats
              olika stödsystem för att hjälpa biogasen in i ett lönsamt skede.
              Regeringen lanserade i år en biogasstrategi som har varit ute
              på remiss. Remissvaren behandlas nu i Regeringskansliet.
            </seg>
            <seg n="c8f32df2">
              Regeringen har i budgeten för 2012 beslutat att avsätta 120 miljoner
              kronor för utveckling och demonstration av nya lösningar som stärker
              biogasens konkurrenskraft och bidrar till ökad produktion.
            </seg>
            <seg n="3a153dd8">
              Med detta stöd får även Energimyndigheten möjlighet att följa
              upp flera av de förslag som kom in under remissrundan på biogasstrategin.
            </seg>
            <seg n="c66d8fc2">
              Klart är att det behövs mer forskning och utveckling inom energiområdet
              för att vi ska kunna klara våra utmaningar, både när det gäller
              2020-målen och när det gäller att få en säker energiförsörjning
              till konkurrensmässiga priser.
            </seg>
            <seg n="9209457b">
              Nytt för året är att regeringen vill bygga en kunskapsplattform
              för att bredda kunskapen om forskning, utveckling och demonstration
              av smarta elnät. Det är välkommet, för jag tror att det fortfarande
              finns rätt många uppfattningar om hur intelligent ett smart elnät
              egentligen är.
            </seg>
            <seg n="ac8f7a62">
              Herr talman! Det finns redan mycket högkvalitativ forskning och
              utvecklingsarbete inom energiteknik. Ibland är inte problemet
              att lösa de tekniska delarna, utan att kommersialisera sina projekt.
              För att få bästa möjliga energinytta och för att skapa tillväxt
              i Sverige vill regeringen därför satsa ytterligare på insatser
              för kommersialisering, utveckling och demonstration av nya gröna
              energislag.
            </seg>
            <seg n="54bc1859">
              Det finns även annan energiteknik som behöver lyftas fram och
              som har stor exportpotential, till exempel teknik avseende el-
              och elhybridfordon och elproduktion. I måndags gjorde jag ett
              studiebesök på ett litet, innovativt företag som utvecklar batteriteknik
              ETC i Ale kommun. Det är ett litet företag som verkar mellan universitetsvärlden
              och marknaden. Detta samarbete skapar grogrund för fler inhemska,
              svenska, företag och för exportmarknaden. ETC är inte ensamt;
              det finns många andra innovativa företag i Sverige med idéer och
              produkter som regeringen vill se kommersialiserade till nytta
              för klimatet, för energiproduktionen och för en grön jobbskapande
              tillväxt. Det är dessa företag som kommer att säkra Sveriges plats
              i framkant av utvecklingen.
            </seg>
            <seg n="54c7a5f9">
              Herr talman! Det är bra med vattenkraft och grön teknik. Men
              vi får inte glömma att vi än så länge och i många år framöver
              kommer att vara beroende av kärnkraften som vår största energikälla.
              När kärnkraften fungerar som den ska står den för ungefär hälften
              av elkonsumtionen i Sverige. Det finns i dag ingen annan energikälla
              som kan ersätta kärnkraften.
            </seg>
            <seg n="2cd08274">
              Krav hörs från oppositionen om en omedelbar stängning. Jag är
              inte villig att riskera svenska företag, jobb, hushållens ekonomi
              och vårt samhällssystem på grund av oövervägda beslut.
            </seg>
            <seg n="776a754e">
              Å andra sidan, herr talman, är dagens situation i våra kärnkraftverk
              inte bra. Vi måste kunna lita på att de producerar och levererar
              när behoven är som störst. De flesta av våra kärnkraftverk är
              äldre och därför i behov av större renoveringar. De planerade
              renoveringarna ska ske under den del av året då elförbrukningen
              är som lägst.
            </seg>
            <seg n="8aeef2fa">
              Ännu bättre för den svenska energiförsörjningen vore det om vi
              nu snarast kunde påbörja det kontrollerade generationsskifte i
              den svenska kärnkraften som energiöverenskommelsen öppnar för.
              Svensk elintensiv industri skulle välkomna besked om detta även
              från oppositionen.
            </seg>
            <seg n="b1bc075e">
              Herr talman! Affärsverket svenska kraftnät har fått en speciell
              plats i det svenska folkhemmet under hösten. Den 1 november infördes
              som resultat av en svenskdansk konflikt om rätten att strypa eltillförseln
              vid nationsgränsen en indelning av fyra elområden i Sverige. Konsekvenserna
              är att vi nu riskerar att se fyra olika elpriser. Det är inte
              önskvärt. Vi vill inte ha det så. Men lösningen av problemet är
              långsiktigt. Situationen har uppstått för att vi har för låg elproduktion
              i förhållande till konsumtion i södra Sverige och att överföringskapaciteten
              är dålig. Problemet måste lösas.
            </seg>
            <seg n="52613376">
              Svenska kraftnät har därför fått en kraftigt förstärkt budgetram
              godkänd för att bygga Sydvästlänken. Det är en överföringskabel
              som ska föra mer el till Skåne. Utöver detta är det viktigt att
              effektivisera tillståndsprocesserna för ny elproduktion så att
              ny grön el kan komma till stånd.
            </seg>
            <seg n="e542b5e5">
              Regeringen har även gett Energimarknadsinspektionen i uppdrag
              att övervaka och rapportera in effekterna av den första tiden
              med fyra elområden. Rapporten ska redovisas i april 2012.
            </seg>
            <seg n="52603982">
              Herr talman! Det finns, som jag började med att säga, ständigt
              nya utmaningar att ta tag i. Vi som är valda att representera
              det svenska folket måste vara lyhörda och beredda att agera när
              samhället förändras. Vi måste även vara långsiktiga och staka
              ut den kurs vi vill att utvecklingen ska ta. Det är ibland, som
              jag har sagt, en svår balansgång. Men med Alliansens överenskommelse
              kommer samhället i Sverige att fortsätta utvecklas. Vi säkrar
              hushållens ekonomi. Vi säkrar den gröna tillväxten och arbetstillfällen,
              och vi säkrar klimatinvesteringar i hela Sverige.
            </seg>
            <seg n="fe589486">
              Med detta vill jag tacka och önska herr talmannen god jul. För
              övrigt yrkar jag bifall till utskottets förslag i betänkandet
              och avslag på motionerna.
            </seg>
          </u>
          <note n="b003bc2f">
            I detta anförande instämde Jonas Jacobsson Gjörtler, Johan Johansson,
            Hans Rothenberg och Boriana Åberg (alla M).
          </note>
          <note type="speaker" n="cd88d8f2">
            Anf. 45 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-758b8713f4a311c3-1" n="cffee2fb">
            <seg n="bfcf8f95">
              Herr talman! Det var intressant att lyssna på Cecilie Tenfjord-Toftbys
              anförande. Här står hon och räknar upp alla förslag som hon menar
              att regeringen driver på i. Men allt ligger ju i utredningar!
              Varför fattar ni inte bra och tuffa beslut när ni redan har underlaget
              färdigt när det gäller nettodebitering, smarta elnät, mer utvecklad
              timmätning och så vidare?
            </seg>
            <seg n="9b11e7ed">
              Jag kan upplysa Cecilie Tenfjord-Toftby om att Socialdemokraterna
              redan under 90-talet började ställa om Sverige i hållbar inriktning.
              Göran Persson drev på om det gröna folkhemmet när han var statsminister.
              Vi hade en bra, bred uppgörelse med Centern och Vänsterpartiet
              om energipolitiken. Vi hade ett bra samarbete under mandatperioderna
              med Vänstern och Miljöpartiet i dessa frågor. Detta har också
              sett till att vi socialdemokrater tar steg framåt när det gäller
              ett hållbart samhälle.
            </seg>
            <seg n="75c03c69">
              Jag har en fråga till Cecilie Tenfjord-Toftby. Den handlar om
              hur Moderaterna ser på behovet av en bred blocköverskridande energipolitik.
              Som jag sade i mitt anförande handlar det om att det är många
              som både du och jag möter när vi är ute som säger: Snälla ni se
              till att bli överens över blockgränserna så att vi får långsiktiga,
              stabila spelregler!
            </seg>
            <seg n="395280a6">
              En ansvarsfull och långsiktig politik ger möjlighet till förnybar
              energi och till energieffektivisering. Det är viktigt att vi ger
              politiska signaler.
            </seg>
            <seg n="f07de9d3">
              Jag vill ställa frågan till Cecilie Tenfjord-Toftby och Moderaterna:
              Hur ser ni på detta?
            </seg>
          </u>
          <note type="speaker" n="0bbdfa12">
            Anf. 46 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-46778b75affe7ab6-1" n="2582fac6">
            <seg n="b5ac50e1">
              Herr talman! Smarta elnät och nettodebitering nämner Ann-Kristine
              Johansson som något som vi borde fatta hårda beslut om redan i
              dag.
            </seg>
            <seg n="3b1cb7f7">
              Vi vet inte riktigt vad smarta elnät är, men det vi vet är att
              elnäten i framtiden kommer att kunna underlätta för timmätning,
              nettodebitering och hushållens möjlighet att energieffektivisera.
            </seg>
            <seg n="acf0f4d3">
              Den kunskapsplattform som regeringen i budgeten beviljar medel
              till är ett första steg på vägen att komma till målet när det
              gäller smarta elnät. Teknologin måste fortfarande utvecklas. Samhället
              måste anpassas. Då är det bra att vi har kunskap om hur det ska
              se ut och vart vi vill gå innan vi sätter i gång arbetet.
            </seg>
            <seg n="34f9057c">
              Arbetet med smarta elnät hänger också ihop med den nordiska slutkundsmarknaden.
              Detsamma gäller regelverket för nettodebitering som hänger ihop
              med den regelförändring som vi kommer att se när vi får en nordisk
              slutkundsmarknad. Det är därför klokt att avvakta med att införa
              en lagstiftning som vi vet att vi måste gå in och förändra inom
              kort.
            </seg>
            <seg n="64285138">
              När det gäller den hållbara utveckling som Göran Persson startade
              på 90-talet sade jag faktiskt i mitt anförande att Sverige redan
              på 90-talet startade sitt arbete med omställning till grön energi
              och energieffektivisering. Jag tycker att det är jättebra, och
              jag tycker att det är jättebra att alliansregeringen kan fortsätta
              det arbete som Socialdemokraterna tillsammans med Centern startade
              redan på 90-talet.
            </seg>
            <seg n="ef5b5dbd">
              Jag ska inte säga att det är vi som uppfann hjulet. Men vi har
              kanske fått hjulet att gå lite snabbare och på ett annat sätt
              ett lite mer energieffektivt sätt. Jag tycker att det är jättebra
              att ni startade det.
            </seg>
            <seg n="09222390">
              När det gäller behovet av en blocköverskridande energiöverenskommelse
              kan jag inte annat än att hålla med. Jag skulle välkomna det och
              jag skulle tycka att det är jättevärdefullt. Jag ser fram emot
              fortsatta samtal om det.
            </seg>
          </u>
          <note type="speaker" n="b12c64c0">
            Anf. 47 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-758b8713f4a311c3-2" n="cffee2fb">
            <seg n="e50eded4">
              Herr talman! Smarta elnät har utretts. Vi menar att det måste
              ges politiska signaler om att man ska genomföra detta nu. Skillnaden
              mellan Socialdemokraterna och Moderaterna är att vi vill att politiken
              ska vara med och styra inriktningen och lägga upp långsiktiga
              visioner. De som håller på att jobba praktiskt med frågorna ska
              veta att de har något att följa.
            </seg>
            <seg n="6cec6a9a">
              Cecilie Tenfjord-Toftby nämnde den nordiska slutkundsmarknaden.
              Det är jättebra, men det verkar som att det drar ut på tiden.
              Ska vi då vänta och vänta på att det blir av? År 2015 är det sagt,
              men signalerna från dem som har det nordiska perspektivet är att
              det här inte kommer att bli klart till 2015. Då får vi vänta ännu
              längre på bra och tuffa beslut som ger oss elkonsumenter mer makt.
            </seg>
            <seg n="7ff1a75c">
              Det är bra att Cecilie Tenfjord-Toftby säger att det är viktigt
              med politiska samtal över blockgränserna. Vi är beredda att sätta
              oss ned tillsammans med er här i morgon runt samma bord och diskutera
              politiken i dag och i framtiden. Är ni också beredda till det?
            </seg>
          </u>
          <note type="speaker" n="8e8a4211">
            Anf. 48 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-46778b75affe7ab6-2" n="2582fac6">
            <seg n="5c99a6e4">
              Herr talman! Nu är inte jag energiminister. Det är en annan här
              i rummet som är det. Jag kan inte lova att vi ska sätta oss ned
              i morgon och samtala med er om det.
            </seg>
            <seg n="26faf1bb">
              Du ställde frågan hur vi moderater ser på om det är önskvärt
              att ha en blocköverskridande energiöverenskommelse. Som moderat
              kan jag säga att jag tycker att det hade varit mycket önskvärt
              att ha en bred energiöverenskommelse. Jag vet att även den elintensiva
              industrin i Sverige efterfrågar det här. Som jag nämnde i mitt
              anförande har jag fått rätt många signaler från den elintensiva
              industrin i Sverige om att de ser en kontrollerad generationsväxling
              inom kärnkraften som önskvärd.
            </seg>
            <seg n="d13695ed">
              Det finns alltså många saker vi skulle kunna prata om och diskutera.
              Jag tror att det är bra att vi riksdagsledamöter här i kammaren
              har ett öppet förhållande och en öppen dialog om hur vi vill se
              utvecklingen av en blocköverskridande energiöverenskommelse. Jag
              tror att det är första steget på vägen. Sedan tycker jag att vi
              ska lämna till vår partiledning och till regeringen att fatta
              beslut om när, var och hur de här samtalen ska ske.
            </seg>
          </u>
          <note type="speaker" n="258480b2">
            Anf. 49 KENT PERSSON (V) replik:
          </note>
          <u who="kent_persson_d7bdf7" xml:id="i-6c5f7f06324119bd-1" n="ab11d880">
            <seg n="b3805f38">
              Herr talman! Jag tackar Cecilie för anförandet. Jag har en liten
              kommentar till historiebeskrivningen. Det har funnits en blocköverskridande
              energiöverenskommelse i Sverige mellan Centerpartiet, Socialdemokraterna
              och Vänsterpartiet som varade i tio år, ända till 2008, då Alliansen
              och Miljöpartiet bröt den och skapade någon ny form av energiöverenskommelse.
              Den överenskommelsen har också lett fram till att vi i dag har
              en utveckling av förnybar energi i Sverige som har tagit fart.
              Det var också de tre partierna som tog fram förslaget när det
              gällde elcertifikatssystemet, där de flesta borgerliga partier
              2002 och 2003 var emot. Jag är givetvis glad att Moderaterna ändrar
              uppfattning i den här frågan.
            </seg>
            <seg n="91575c09">
              Men det var inte det jag tänkte fråga om. Energieffektivisering
              tog du upp i ditt anförande som en av hörnstenarna. Jag delar
              den uppfattningen. Regeringen skriver i budgetpropositionen för
              2012 att regeringens målsättning är att bryta sambandet mellan
              ekonomisk tillväxt och ökad användning av energi och råvaror.
              När jag läser vidare i texten kan jag dock inte se något politiskt
              innehåll. När jag läser om andra utgiftsområden som regeringen
              har presenterat kan jag inte se att det skulle hänga ihop. Det
              kuggar inte ihop. Jag får ingen helhetsbild av vad regeringen
              egentligen vill och hur regeringen ser på energipolitiken, om
              man nu ska ha den utgångspunkten.
            </seg>
            <seg n="7e24a583">
              Nu tänkte jag höra med dig. Finns det någonting med mer substans
              i det här, så att vi kan förstå vad regeringen menar när man pratar
              om energieffektivisering?
            </seg>
          </u>
          <note type="speaker" n="e5c7868b">
            Anf. 50 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-46778b75affe7ab6-3" n="2582fac6">
            <seg n="8e0a1b2f">
              Herr talman! Jag tror att Kent Persson och jag har lite olika
              uppfattningar om vad blocköverskridande betyder. Den blocköverskridande
              överenskommelse som du nämnde ingicks trots allt mellan partier
              som satt i regeringsställning eller ansågs vara stödpartier till
              regeringen. När jag säger blocköverskridande handlar det mer om
              oppositionen, som inte ser sig som stödpartier till regeringen.
              Jag tror inte att vare sig Vänsterpartiet, Socialdemokraterna
              eller Miljöpartiet just nu ser sig själva som stödpartier till
              regeringen. För mig är det blocköverskridande.
            </seg>
            <seg n="cd436d36">
              När det gäller energieffektivisering har kanske Kent Persson
              rätt i att det inte står några stora siffror just under rubriken
              Energieffektivisering. Men det handlar om timmätning, som vi har
              beslutat om. Det handlar om ökat stöd till våra kommunala energirådgivare.
              Det handlar om PFE-programmet till industrin, som har varit mycket
              lyckosamt och som kommer att fortsätta. Det handlar om utvecklingen
              av smarta elnät, som kommer att hjälpa till med energieffektiviseringen.
            </seg>
            <seg n="696b7896">
              Vi måste komma ihåg att energieffektiviseringen kanske inte är
              så där jätteenkel att bara lyfta ut. Energieffektiviseringen är
              mer effektiv om den lyfts in i de andra besluten. Jag anser att
              regeringens budgetförslag är fyllt av energieffektiviseringsåtgärder
              i de andra olika besluten, till exempel när det gäller smarta
              elnät, den kunskapsplattform som ska bildas och möjligheten till
              timmätning.
            </seg>
            <seg n="41914c28">
              Jag tror att jag inte glömde något.
            </seg>
          </u>
          <note type="speaker" n="98bd2889">
            Anf. 51 KENT PERSSON (V) replik:
          </note>
          <u who="kent_persson_d7bdf7" xml:id="i-6c5f7f06324119bd-2" n="ab11d880">
            <seg n="6c469fa7">
              Herr talman! Jag har en kommentar. Jag tror inte att vare sig
              Centerpartiet eller Vänsterpartiet ansåg sig vara stödpartier
              till regeringen när vi kom överens om den här uppgörelsen 1997.
            </seg>
            <seg n="2b922020">
              Det du läste upp nu om energieffektiviseringen är den politik
              ni har fört. Vi kan se att den har lett till ökad energianvändning
              under 2010 med ökade utsläpp. Det är det som är resultatet. Det
              går stick i stäv med vad ambitionerna är.
            </seg>
            <seg n="a7c07dd6">
              Jag vill se på detta lite mer konkret. Vi tittar på bostadssektorn.
              När får vi ett förslag från regeringen på hur byggnormerna ska
              utformas? Det kan väl ändå inte vara Boverket som ska fastställa
              dem? Det måste väl vara regeringen som lägger fast hur det ska
              se ut? Jag vill påpeka att man då måste ha ett systemperspektiv
              på det här, där man inte tappar bort eller slår undan fötterna
              för fjärrvärmen, som betytt väldigt mycket för att minska användningen
              av fossila bränslen i Sverige. När kommer detta egentligen, framför
              allt när det gäller fastigheter, lokaler och bostäder?
            </seg>
          </u>
          <note type="speaker" n="b700daae">
            Anf. 52 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-46778b75affe7ab6-4" n="2582fac6">
            <seg n="d58f3ca0">
              Herr talman! Jag börjar med den sista frågan. Jag kan tyvärr
              inte ge Kent Persson något svar på när det kommer.
            </seg>
            <seg n="d4409ab6">
              När det gäller fjärrvärme har utredaren Nygårds fått i uppdrag
              att ta fram ett förslag om ökad konkurrens på fjärrvärmemarknaden.
              Det är väldigt tydliga direktiv för utredningen: Kom tillbaka
              med ett förslag som gynnar både konsumenterna och den del av restvärmen
              som finns kvar och som vi skulle kunna använda i fjärrvärme!
            </seg>
            <seg n="e23c3312">
              Jag håller med Kent Persson om att fjärrvärme i dag kanske är
              ett av de grönaste och bästa uppvärmningssätt som vi har, självklart
              förutsatt att fjärrvärmen kommer från en grön energiproduktion.
              Alliansen har absolut inte någon avsikt att försämra för den svenska
              fjärrvärmen. Jag tycker å andra sidan att vi borde promota vårt
              svenska fjärrvärmesystem ännu bättre när vi är utanför Sverige.
              Jag tror att det här är en lösning kanske speciellt för storstäder
              i Europa som har stora problem med föroreningar.
            </seg>
            <seg n="22062ce3">
              En annan fördel med fjärrvärmen är självklart att du får värmen
              levererad till dörren genom rör. Du har inga transportkostnader.
              För konsumenten är det också rätt så smidigt; du behöver inte
              fundera så mycket om det uppstår problem, för då har du kundtjänst
              att ringa till. Jag håller med Kent Persson och har ingen annan
              åsikt när det gäller fjärrvärmesystemet i Sverige.
            </seg>
            <seg n="f37c1ea4">
              Herr talman! Kent Persson tog tidigare upp att vi skulle förringa
              de insatser som startade på 90-talet. Det gör vi absolut inte.
              Jag tycker att det arbete som startades på 90-talet är jättebra.
              Jag tycker också att det är jättebra att alliansregeringen fortsätter
              jobbet med att utveckla samhället mot grön tillväxt, energieffektivisering
              och en hållbar utveckling även när det gäller företagens livsförutsättningar.
            </seg>
          </u>
          <note type="speaker" n="efb5259f">
            Anf. 53 LISE NORDIN (MP) replik:
          </note>
          <u who="lise_nordin_7a122f" xml:id="i-e42f10eb52a2df29-1" n="ff4aebff">
            <seg n="5e91dd63">
              Herr talman! Jag lyssnade mycket noga på det anförande som Cecilie
              Tenfjord-Toftby höll och fick inget svar på vad regeringen egentligen
              vill med energipolitiken. Min förhoppning är att Moderaterna,
              som det största partiet i regeringen och kanske som en medlare
              mellan Folkpartiets och Centerpartiets olika bild av kärnkraften,
              kan förklara vad den framtida energipolitiken och den framtida
              elproduktionen kommer att bestå av.
            </seg>
            <seg n="f7ae3d13">
              För varje dag som går blir de svenska kärnkraftverken äldre,
              och ålderskrämporna blir allt tydligare. Den stora frågan är:
              Vilken elproduktion ska ta vid när de svenska kärnkraftverken
              måste avvecklas av åldersskäl?
            </seg>
            <seg n="5b2af6b8">
              Vi ser i regeringens budgetproposition att stödet till utbyggnad
              av förnybar energi skärs ned kraftigt. Man har fortfarande inte
              gett något besked om vad som är en kärnkraftssubvention och hur
              man ska garantera att ny kärnkraft inte ges någon subvention.
              Hela energibranschen, vare sig man sysslar med kärnkraft eller
              förnybart, står och väntar, och viktiga investeringar uteblir.
            </seg>
            <seg n="90b6197f">
              Cecilie Tenfjord-Toftby sade i sitt anförande att det är viktigt
              att vi får svenska företag att stanna kvar. Vad jag visade i mitt
              anförande är att situationen i dag i Sverige är den att vi tappar
              många företag som jobbar med förnybar energi just för att det
              råder en så stor oklarhet och otydlighet om vad den svenska regeringens
              energipolitik faktiskt innebär. Vilken elproduktion kommer att
              ta vid när kärnkraften avvecklas?
            </seg>
          </u>
          <note type="speaker" n="44b15ccc">
            Anf. 54 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-46778b75affe7ab6-5" n="2582fac6">
            <seg n="f7b72750">
              Herr talman! Vad består den svenska energipolitiken i? Vi ska
              ha en svensk energipolitik som tryggar en säker elproduktion som
              ska vara klimatneutral eller i alla fall ha låga klimatutsläpp
              och göra detta till konkurrenskraftiga priser. Vi ska ha en svensk
              energipolitik som gynnar både energiproduktionen och klimatet,
              och den ska även göra det möjligt för svenska hushåll att betala
              sina elräkningar och få svenska företag att vilja stanna kvar
              i Sverige. Det finns ingen osäkerhet om den svenska energipolitiken
              på det området.
            </seg>
            <seg n="9b2a96e5">
              Vi har sagt att vi ska ha en svensk energiproduktion som består
              av vattenkraft, även den småskaliga, som jag vet att Miljöpartiet
              vill ha bort, och förnybara energikällor. Jag vill citera min
              vän inom Svensk Vindenergi, som säger: Vindkraften mår bra. Den
              växer så det knakar.
            </seg>
            <seg n="49136d02">
              Jag är mycket tacksam över att elcertifikatssystemet nu har utökats
              till att även gälla Norge. Vi har en biobränsleproduktion på elproduktionssidan
              som växer och som i dag är den största mottagaren av elcertifikatssystem.
            </seg>
            <seg n="1ec44e01">
              Vi har väldigt tydliga klimatmål för den väg som Sverige ska
              gå. Vi har tydliga mål och en tydlig inriktning med vår energipolitik.
            </seg>
            <seg n="36e0dc3d">
              I sitt anförande nämnde Lise Nordin solel och företag som flyttar
              ut ur Sverige för att den inhemska marknaden är för liten. Du
              får nog inse att även solelsproducenter i Sverige vill ha en internationell
              marknad. Kina står i dag för 90 procent av produktionen av solelspaneler.
              Det är inte så konstigt. Den kinesiska staten har pumpat in 12
              ½ miljard kronor i ett industriområde för att satsa på produktion.
            </seg>
            <seg n="53f081e3">
              Vi ska nog inse att det vi ska satsa på här i Sverige är utveckling
              av ny teknologi och se till att den kommer på export. Det företag
              som vi besökte i måndags är ett väldigt bra exempel på det. Det
              är sådant vi ska syssla med. Vi måste inse att vi inte kan göra
              allt, för det finns de som kan göra det bättre och billigare.
            </seg>
          </u>
          <note type="speaker" n="26695a75">
            Anf. 55 LISE NORDIN (MP) replik:
          </note>
          <u who="lise_nordin_7a122f" xml:id="i-e42f10eb52a2df29-2" n="ff4aebff">
            <seg n="9959dad3">
              Herr talman! Jag lyssnade noggrant men fick fortfarande inget
              besked om vilken elproduktion som kommer att ta vid när dagens
              gamla kärnkraftverk faller för åldersstrecket.
            </seg>
            <seg n="c990aa1f">
              Det står i regeringens energibudget att man vill ha konkurrenskraftiga
              priser, en säker energiförsörjning och låg miljöpåverkan. Utifrån
              de kriterierna drar jag och Miljöpartiet slutsatsen att det är
              den förnybara energin som vinner tävlingen. Det är också den som
              växer i världen. Men uppenbarligen finns det inom regeringen andra
              partier som gör en annan bedömning av vilken energiproduktion
              som är billigast och miljövänligast. Därför är det så viktigt
              att regeringen för en gångs skull sätter ned foten och säger vilken
              ny elproduktion man vill ha.
            </seg>
            <seg n="eae2b4bd">
              Dagens situation är en total passivitet. Det är mycket ord om
              vilken den nya elproduktionen ska vara, men det finns ingen tydlighet
              vare sig mot dem som är intresserade av att bygga ny kärnkraft
              eller mot dem som vill bygga ny sol-, vind- och bioenergi.
            </seg>
            <seg n="9e35b878">
              Vattenfall, vårt stora statliga bolag, har under hösten gjort
              tre olika uttalanden med olika besked om huruvida man bedömer
              det lönsamt att bygga ny kärnkraft. Man säger att det beror på
              vilka politiska spelregler som regeringen sätter upp. De spelreglerna
              har fortfarande inte förtydligats, trots att det har gått ett
              och ett halvt år sedan regeringen beslutade att tillåta byggnation
              av ny kärnkraft. Det är uppenbart att marknaden inte riktigt vet
              vilket ben man ska stå på eftersom regeringen inte ger några besked.
            </seg>
            <seg n="71021511">
              Jag kan förenkla min fråga och göra den ännu tydligare: Blir
              det någon ny kärnkraft i Sverige med regeringens politik?
            </seg>
          </u>
          <note type="speaker" n="1f618c63">
            Anf. 56 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-46778b75affe7ab6-6" n="2582fac6">
            <seg n="1b3bfa07">
              Herr talman! Elcertifikatssystemet gynnar den mest ekonomiska
              gröna energin. Lise Nordin påstår att det råder total passivitet
              på energiområdet i Sverige. Lise Nordin har fel.
            </seg>
            <seg n="d0fb3ee4">
              Vindkraften utvecklas. Vi har vattenkraften. Lise Nordin ska
              också komma ihåg att vi i Sverige i dag har en elproduktion som
              är näst intill koldioxidfri.
            </seg>
            <seg n="2e68e6ab">
              Vi har kommit väldigt långt, men vi ska självklart komma ännu
              längre. Vi har högt uppsatta mål, och dem har vi för avsikt att
              nå.
            </seg>
            <seg n="418ecfe6">
              När det gäller frågan om kärnkraften sade jag i mitt anförande
              att jag gärna ser ett kontrollerat generationsskifte i den svenska
              kärnkraften. Det står jag för, och det öppnar också energiöverenskommelsen
              för. Jag tror att ny svensk kärnkraft från grunden skulle vara
              säkrare, mer effektiv och mer driftsäker än den kärnkraft vi har
              i dag.
            </seg>
            <seg n="e02f78ef">
              Från oppositionens sida har det sagts att kärnkraften ska avvecklas
              i den takt som samhället tillåter. Jag kan hålla med Lise Nordin
              om att den dag då samhället tillåter en avveckling kommer långt
              efter det att dagens kärnkraftsreaktorer måste avvecklas. Där
              ser vi ett glapp. Jag inser att vi skulle behöva beslut om ny
              svensk kärnkraft redan nu för att kunna klara av den långsiktiga
              energiförsörjningen.
            </seg>
            <seg n="e3b41319">
              Jag inser dock samtidigt den stora vikten av att fortsätta de
              satsningar som alliansregeringen gör för att få in ny, grön teknologi
              i den svenska energiförsörjningen. Jag ser stor potential både
              när det gäller energiförsörjningen i Sverige på det gröna området
              och när det gäller Sveriges möjlighet att exportera teknologi
              snarare än färdiga produkter, som kan produceras billigare på
              andra ställen.
            </seg>
          </u>
          <note type="speaker" n="b219031f">
            Anf. 57 NINA LARSSON (FP):
          </note>
          <note n="ab83f58f">
            Herr talman! Jag vill börja med att yrka bifall till utskottets
            förslag till beslut i betänkandet NU3, Energi .
          </note>
          <u who="nina_larsson_dc4a65" xml:id="i-8f718277cc277a19-0" n="8cdb5979" prev="i-c7a0b69e915f3c22-0">
            <seg n="1d333bf9">
              Elektricitet och övrig energi är avgörande för vår civilisation.
              Mänsklighetens utvecklingspotential är enorm, säkerligen helt
              omöjlig att förutspå. Men den är också helt ogörlig utan tillgång
              till energi. Man skulle kunna säga att elektricitet är mänsklighetens
              bästa vän. Folkpartiet liberalerna är ett teknikoptimistiskt parti,
              och vi arbetar också hårt för att stärka forskning och utveckling
              även inom detta område.
            </seg>
            <seg n="db5308c2">
              Steg för steg har vi tack vare bland annat elektriciteten byggt
              vårt välstånd. Steg för steg sker detta också runt om i världen.
              När vi från satelliter tittar ned på vår jord dit solens strålar
              för tillfället inte når kan vi också följa elektricitetens utbredning.
            </seg>
            <seg n="c749ef60">
              Svenskt välstånd hade inte varit detsamma om inte tillgången
              till elektricitet hade varit så god. Många framhåller också basindustrins
              roll och behov av elektricitet, och jag vill göra detsamma, för
              basindustrins roll behöver belysas om och om igen. Vi behöver
              se till att tillgången till elektricitet inte äventyras samtidigt
              som vi minskar de negativa effekterna av energiproduktion.
            </seg>
            <seg n="82dfba74">
              Klimathotet är vår generations största globala utmaning tyvärr
              säkerligen också ett par kommande generationers största utmaning.
              Detta måste vi ha i åtanke när vi utformar vår energipolitik,
              inte minst när det gäller elproduktion. Vår energimix ska vara
              koldioxidfri och bygga på tre ben: vattenkraft, kärnkraft och
              andra förnybara energislag.
            </seg>
            <seg n="1d695ad6">
              Nu ska jag säga något som kanske chockerar vissa, men hör och
              häpna! Energipolitiken är inte bara kärnkraft för oss i Folkpartiet
              liberalerna. Det är viktigt att betona även de andra benen i den
              svenska energipolitiken. Vattenkraften är ett sådant ben. Det
              är ett energislag som betytt mycket för Sverige, och vi kan skatta
              oss lyckliga över att ha så god tillgång till användbara vattendrag.
              Detta är ett energislag som kommer att vara värdefullt för oss
              också framöver.
            </seg>
            <seg n="2a891a21">
              Men att på ett aggressivt sätt bygga ut de i dag orörda älvarna
              och även andra vattendrag innebär konsekvenser och en påverkan
              på naturen som inte står i paritet med den energimängd vi kan
              få ut. Priset är för högt. Därför måste de orörda älvarna värnas
              och skyddas också framöver.
            </seg>
            <seg n="c83fad5e">
              Det tredje benet i energipolitiken handlar om annan förnybar
              energi. Regeringen har satt målet högt när det gäller förnybar
              elproduktion, nämligen 25 terawattimmar fram till 2020.
            </seg>
            <seg n="56736dba">
              För oss i Folkpartiet liberalerna är det viktigt att vi inte
              låser den förnybara energin till ett visst produktionssätt eller
              bara till energislag som vindkraft. Vi behöver också blicka framåt
              och se vilka energislag som kan bli aktuella i framtiden. Vi har
              solkraft, kanske vågkraft och saltkraft, och vem vet vad teknikens
              utveckling kommer att kunna ge oss i framtiden?
            </seg>
            <seg n="24c98e98">
              Vår strävan att vår elproduktion ska fortsätta ske i princip
              koldioxidfritt förutsätter att gamla kärnkraftsreaktorer byts
              ut mot nya och att den förnybara energiproduktionen byggs ut.
              Energianvändningen behöver dessutom bli mer effektiv genom användning
              av ny teknik och genom teknikneutrala stöd.
            </seg>
            <seg n="6e09ed3f">
              Den svenska kärnkraften står normalt sett för nästan hälften
              av Sveriges elproduktion, och den är en mycket viktig anledning
              till Sveriges låga utsläpp av växthusgaser. Folkpartiet anser
              att gamla kärnkraftsreaktorer som har tjänat ut ska kunna ersättas
              med nya. De nuvarande reaktorerna måste pensioneras från början
              av 2020-talet och framåt. Ska Sverige klara av att möta klimathotet
              och samtidigt värna energiförsörjningen och jobben behöver dessa
              ersättas med nya reaktorer. Byggtiden för en ny reaktor uppskattas
              till mellan 12 och 15 år, och därför är det oerhört angeläget
              att planering för nya reaktorer snarast kan påbörjas. Alliansen
              har också kommit överens om att de tio reaktorer som nu är i drift
              kan komma att ersättas av maximalt tio nya reaktorer på de platser
              där reaktorerna i dag är lokaliserade.
            </seg>
            <seg n="1780c3a5">
              Herr talman! Det är nu vinter igen, även om vissa ständigt verkar
              förvånade när den kommer. Om det blir riktigt kallt kommer debatten
              om elpriserna säkerligen att gå hög även denna gång. På vissa
              håll hör vi debattörer som skyller på avregleringen av elmarknaden,
              och vi har även hört det i denna kammare i dag, som den stora
              orsaken till höga elpriser eller så skyller man på de höga nätavgifterna.
            </seg>
            <seg n="3416ab9d">
              Avregleringen av elmarknaden var till allra största delen bra.
              Problemet på den svenska elmarknaden är i stället att vi lider
              brist på produktionskapacitet för el. Att det har blivit så beror
              till del på tidigare regeringars försummelser. Barsebäck lades
              ned för drygt tio år sedan utan någon ersättning. De kvarvarande
              kärnkraftverken var i behov av såväl en teknisk som säkerhetsmässig
              uppgradering. Men dessa effektiviseringar och uppgraderingar av
              övriga reaktorer genomfördes inte. Då är det inte konstigt att
              det blir höga priser och brist på el.
            </seg>
            <seg n="3259ca8e">
              Detta är något som alliansregeringen nu försöker vrida i rätt
              riktning, och denna uppgradering genomförs tack vare alliansregeringens
              energipolitik.
            </seg>
            <seg n="2905c427">
              Granskar man dessutom elprisets utveckling i löpande priser under
              en 40-årsperiod från 1970 finner man att elnätspriset sjunkit
              från 40 procent av kostnaden 1970 till knappt 20 procent 2010.
              Elenergipriset har under samma tid legat relativt konstant mellan
              40 och 50 procent av den totala elkostnaden. Det som har ökat
              drastiskt under perioden är kostnaderna för skatt, moms, elcertifikat
              och utsläppsrätter. Dessa pålagor är politiskt genomförda för
              att stimulera förnybar elproduktion och energieffektivisering.
              Det är viktigt.
            </seg>
            <seg n="fb991240">
              Några av de delar som skiljer Folkpartiet liberalerna från oppositionen
              i detta betänkande handlar om hur man ser på statligt stöd. För
              oss liberaler kan detta vara ett av flera verktyg att ta till
              för att få i gång exempelvis energieffektivisering eller någon
              ny teknik. Det är dock av yttersta vikt att denna typ av riktade
              stöd till största delen är av tillfällig karaktär just för att
              stimulera vid introducering, annars tenderar stöd att suboptimera
              och i slutändan bli kontraproduktivt och ett slöseri med skattemedel.
            </seg>
            <seg n="62ec1cc7">
              Slutligen några ord kring oppositionen. Det spretar något. Man
              har inte kunnat enas om en gemensam reservation när det gäller
              mål och riktlinjer för energipolitiken, exempelvis frågan om när
              man anser att Sverige ska ha en helt förnybar energiproduktion.
              Socialdemokraterna säger 2050. Miljöpartiet säger 2030. Detta
              visar med tydlighet att om vi vill bygga ett Sverige med en långsiktig,
              trygg och hållbar energiförsörjning så finns det ett alternativ,
              och det är alliansregeringens politik.
            </seg>
            <seg n="e3c83750">
              Herr talman! Gudarna ska veta att vi i Alliansen inte alltid
              är överens när det gäller energipolitiken. Men vi hittar framkomliga
              vägar där vi tar ansvar för att nå en koldioxidfri elproduktion,
              för att ta oss an klimatutmaningen och för att kunna ha en god
              tillgång till el till konkurrenskraftiga priser.
            </seg>
          </u>
          <note type="speaker" n="a9dafd93">
            Anf. 58 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-758b8713f4a311c3-3" n="cffee2fb">
            <seg n="afd4f6bf">
              Herr talman! Jag vill börja med att tacka Nina Larsson för inlägget
              där hon höjer blicken, tittar framåt och talar om teknikens utveckling,
              precis som jag gjorde i mitt anförande. Vi vet inte vad som komma
              skall med den forskning som pågår i Sverige och i världen. Det
              är väldigt spännande, och jag tror att vi behöver göra mycket
              mer av det.
            </seg>
            <seg n="9a4572fb">
              När det sedan gäller kärnkraften kan jag upplysa kammaren och
              Nina Larsson om att det var en överenskommelse över blockgränsen.
              Det var Socialdemokraterna, Vänsterpartiet och Centerpartiet som
              var med och stängde Barsebäck. Vi beslutade då även att de befintliga
              kärnkraftverken skulle uppgraderas, men det har ju dröjt väldigt
              länge.
            </seg>
            <seg n="9bbeed15">
              Jag har en fråga till Nina Larsson. Vi är två värmlänningar som
              står här, och vi har väldigt mycket tung och elintensiv industri.
              Vad säger Nina Larsson när hon möter dem som efterlyser stabila
              och långsiktiga spelregler och en samsyn?
            </seg>
            <seg n="9ac25b6a">
              Jag vill också ställa samma fråga till dig, Nina Larsson, som
              jag ställde till Moderaterna: Hur ser Folkpartiet på möjligheten
              till just blocköverskridande överenskommelser när det gäller energipolitiken?
              Är ni beredda att sätta er vid samma bord som vi och diskutera
              energipolitiken i dag och i framtiden? Jag vet att det inte är
              Nina Larsson som är energiminister, henne väntar jag på, men jag
              skulle gärna vilja höra Folkpartiets syn på detta.
            </seg>
          </u>
          <note type="speaker" n="368d2990">
            Anf. 59 NINA LARSSON (FP) replik:
          </note>
          <u who="nina_larsson_dc4a65" xml:id="i-cd05469321931117-0" n="8cdb5979">
            <seg n="9f422970">
              Herr talman! Folkpartiet liberalerna välkomnar i allra högsta
              grad en långsiktig och bred blocköverskridande energiuppgörelse.
              Men detta är helt beroende av vad den innehåller, och frågan går
              därför rakt tillbaka till Ann-Kristine Johansson.
            </seg>
            <seg n="044256f0">
              Jag vet mycket väl att den energiintensiva industrin i mitt hemlän
              Värmland har en önskan om att få till en blocköverskridande energiuppgörelse,
              men denna önskan innehåller också att Socialdemokraterna ska släppa
              taget om den linje om snabbavveckling som man nu verkar ha slagit
              in på. Den håller inte. Den innebär inte el till konkurrenskraftiga
              priser utan en osäkerhet om vårt nät och vår elförsörjning ens
              ska klara av de toppar som dyker upp vissa år.
            </seg>
            <seg n="86d9c48c">
              Ann-Kristine Johansson sade dessutom under sitt anförande att
              hon tror mycket på Tysklands beslut att stänga kärnkraften. Inget
              beslut kunde vara så farligt för Europas försörjning.
            </seg>
            <seg n="10dabe3e">
              Det som händer är ju att tyskarna driver in sig själva i ett
              naturgasberoende. Det hjälper inte mot klimatutmaningen, och det
              hjälper definitivt inte Sveriges möjligheter till konkurrenskraftiga
              elpriser. Frågan går tillbaka till Ann-Kristine Johansson: Är
              Socialdemokraterna beredda att ompröva sin inställning till kärnkraften
              och se till att de gamla reaktorer som snart måste tas ur bruk
              ersätts med nya?
            </seg>
          </u>
          <note type="speaker" n="0a7b9317">
            Anf. 60 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-758b8713f4a311c3-4" n="cffee2fb">
            <seg n="b4223dec">
              Herr talman! Nu har vi kommit tillbaka till det intressanta.
              Folkpartiet säger: Välkomna med i vår överenskommelse! Köp det
              som vi har kommit överens om!
            </seg>
            <seg n="97a6e460">
              Vi socialdemokrater menar att man i en förhandling ger och tar,
              och att man i ett samtal tittar på vilka möjligheter och lösningar
              som finns. Kärnkraftsdiskussionen är en sådan. Jag vet inte varför
              Nina Larsson har fått för sig att Socialdemokraterna driver på
              en snabbavveckling och att vi har ändrat åsikt. I många år har
              vi sagt att kärnkraften ska avvecklas på sikt när det finns alternativ.
              Det har vi sagt, och det står vi fast vid.
            </seg>
            <seg n="58eb715c">
              Jag tycker att vi skulle behöva ha ett samtal och en förhandling
              om hur vi skulle kunna komma överens och var vi skulle hamna.
              Det är lite spännande.
            </seg>
            <seg n="68c4b195">
              När det gäller Tysklands beslut och att det skulle vara det farligaste
              man kan göra, menar jag tvärtom. Det är jättespännande. Det kommer
              att driva på forskning, utveckling och ny teknik det som Nina
              Larsson talade om i sitt anförande. Tyskland har ju satt upp tuffa
              klimatkrav. Det kommer att ställa stora krav på tysk politik och
              den forskning som pågår när det gäller att hitta alternativ till
              kol och naturgas.
            </seg>
          </u>
          <note type="speaker" n="18a2ee5e">
            Anf. 61 NINA LARSSON (FP) replik:
          </note>
          <u who="nina_larsson_dc4a65" xml:id="i-cd05469321931117-1" n="8cdb5979">
            <seg n="e4a8e50b">
              Herr talman! Det är väl inte så konstigt att det framstår som
              om Socialdemokraterna vill snabbavveckla när Ann-Kristine Johansson
              står här i kammaren och hyllar tyskarnas beslut att direkt stänga
              några kärnkraftverk. Om det är den linje som ska gälla i Sverige
              också blir man orolig. Det håller inte. Det kommer att driva upp
              priserna avsevärt. Det har inte vår elintensiva industri råd med.
              De är redan utsatta för en internationell konkurrens.
            </seg>
            <seg n="ce5fcfda">
              När det handlar om en så stor del av den svenska elproduktionen
              som kärnkraft, är pudelns kärna om man ska tillåta att reaktorer
              byts ut helt eller delvis. Det har inte Socialdemokraterna varit
              beredda att ens diskutera. Det blir konstigt att ni hävdar att
              det behövs en långsiktig energiuppgörelse när ni inte ens är beredda
              att se realistiskt på 50 procent av Sveriges elproduktion.
            </seg>
            <seg n="dc334d9f">
              Det håller inte, Ann-Kristine Johansson.
            </seg>
          </u>
          <note type="speaker" n="70ac494b">
            Anf. 62 LISE NORDIN (MP) replik:
          </note>
          <u who="lise_nordin_7a122f" xml:id="i-e42f10eb52a2df29-3" n="ff4aebff">
            <seg n="3b8b6fbe">
              Herr talman! Det gör mig glad när Nina Larsson säger att energiproduktion
              inte ska ha statligt stöd mer än tillfälligt. Jag undrar om Folkpartiet
              är konsekvent och anser att det också gäller kärnkraften.
            </seg>
            <seg n="428fdb79">
              Den svenska vindkraftsbranschen säger att man kommer att kunna
              klara sig helt utan statligt stöd ungefär 2020. Då kommer man
              att stå helt på egna ben. Kärnkraftsbranschen, däremot, säger
              att man inte kommer att klara att ha ett fullt skadeståndsansvar.
              Den internationella finansanalytikern Citigroup fastslår att det
              inte någonstans i världen någonsin har byggts kärnkraft utan statligt
              stöd.
            </seg>
            <seg n="b7fda73b">
              Som jag sade i mitt anförande har det nu gått ett och ett halvt
              år sedan regeringen fick uppdraget att garantera att ny kärnkraft
              inte ges några subventioner. Det uppdraget har man ännu inte kunnat
              fullfölja. Jag undrar varför det dröjer.
            </seg>
            <seg n="7bc01557">
              I dag behandlar kammaren också Miljöpartiets motion som föreslår
              att kärnkraften ska ha fullt skadeståndsansvar. Där har regeringen
              sagt nej. Vad är det om inte en subvention, när man inte vill
              låta ett energislag betala sin egen försäkring?
            </seg>
            <seg n="e10706df">
              Jag vill också fråga Nina Larsson på vilka grunder hon gör bedömningen
              att det är kärnkraften som kan leverera el till konkurrenskraftiga
              elpriser. Runt om i världen är det ju det förnybara som växer
              snabbast. Den slutsats jag drar är att det är det mest konkurrenskraftiga
              energislaget.
            </seg>
            <seg n="7ecd60e1">
              I Finland bedöms det ta ungefär dubbelt så lång tid som beräknat
              att bygga ny kärnkraft och kostnaden blir ungefär den dubbla.
              Vad jag ser finns det inga beräkningar som visar att ny kärnkraft
              skulle kunna leverera el till lägre priser än vad vindkraft kan
              göra när dagens gamla kärnkraftreaktorer behöver ersättas.
            </seg>
          </u>
          <note type="speaker" n="5d0f23e8">
            Anf. 63 NINA LARSSON (FP) replik:
          </note>
          <u who="nina_larsson_dc4a65" xml:id="i-cd05469321931117-2" n="8cdb5979">
            <seg n="60aa18cd">
              Herr talman! Det finns absolut beräkningar. Man kan se att det
              runt om i världen byggs kärnkraft. Bedömningen är att man kan
              ro hem det. Nybyggnation av kärnkraft handlar om långsiktiga perspektiv.
              Det är en energiproduktion som kan ge en stor mängd elektricitet
              under väldigt lång tid till skillnad från andra typer av elproduktion.
            </seg>
            <seg n="7a8065e0">
              Lise Nordin tar upp det finska exemplet. Trots att man visste
              att det tog längre tid och blev dyrare i den första byggnationen
              fattade man beslut om att gå vidare. Det tyder också på att man
              ser en långsiktighet i att investera i ny kärnkraft.
            </seg>
            <seg n="b3a62a7d">
              Vi ser lite olika på frågan om stöd, och huruvida man har helt
              och fullt skadeståndsansvar. Det finns andra typer av verksamhet
              i samhället som inte har det och där det kan bli katastrofala
              följder. Där står inte Miljöpartiet på barrikaderna med några
              krav. Jag beklagar att Miljöpartiet har en sådan låsning i fråga
              om kärnkraften. Jag tror att det är kontraproduktivt när det gäller
              att möta klimathotet och se till att vi får ned utsläppen av koldioxid.
              Det är det primära.
            </seg>
          </u>
          <note type="speaker" n="7020f0e9">
            Anf. 64 LISE NORDIN (MP) replik:
          </note>
          <u who="lise_nordin_7a122f" xml:id="i-e42f10eb52a2df29-4" n="ff4aebff">
            <seg n="38960ea2">
              Herr talman! För att möta klimathotet har vi varken råd eller
              tid att vänta på kärnkraft, som tar väldigt lång tid att bygga.
              Den ger dessutom höga elpriser och kostar mer än vad det kostar
              att bygga ut vindkraft, och den behövs helt enkelt inte runt om
              i världen. I dag byggs det förnybara ut snabbare än de fossila
              energislagen och kärnkraften tillsammans.
            </seg>
            <seg n="a4cfdec7">
              Nina Larsson hänvisar till att det byggs ny kärnkraft i världen
              och säger att det därmed borde vara konkurrenskraftigt. Faktum
              är att det avvecklas fler reaktorer än det byggs nya. Det blir
              färre kärnkraftverk i världen totalt sett. Den svenska debatten
              om att över huvud taget bygga ny kärnkraft är ganska ovanlig.
              Resten av världen går i helt annan riktning.
            </seg>
            <seg n="bfc0c841">
              Jag konstaterar att jag inte fick något svar på frågan om kärnkraftssubventionerna.
            </seg>
            <seg n="82826766">
              Anser Folkpartiet och Nina Larsson att det är en subvention när
              kärnkraften inte tvingas betala sin egen försäkring? Det är den
              frågan som branschen vill ha svar på för att våga investera i
              förnybar energi.
            </seg>
            <seg n="e5f61524">
              Nina Larsson frågade om oppositionens energipolitik och konstaterade
              att vi har olika förslag. Det tycker jag inte är konstigt. Vi
              är fyra olika oppositionspartier som presenterar fyra olika förslag
              för svensk energipolitik. Det är mer besvärande att vi har en
              regering som säger att man har en energiöverenskommelse och gör
              helt olika tolkningar av vad den innebär.
            </seg>
            <seg n="adef23f1">
              Precis som jag frågade Moderaterna vill jag fråga Nina Larsson
              om hennes och Folkpartiets uppfattning är att det kommer att bli
              ny kärnkraft med den energiöverenskommelse som regeringen har
              lagt fram. Jag tror att energibranschen vill ha svar på vad som
              kommer att hända när dagens kärnkraft måste avvecklas.
            </seg>
          </u>
          <note type="speaker" n="a516397b">
            Anf. 65 NINA LARSSON (FP) replik:
          </note>
          <u who="nina_larsson_dc4a65" xml:id="i-cd05469321931117-3" n="8cdb5979">
            <seg n="5ae54f36">
              Herr talman! Svaret på den sista frågan är: Ja, jag tror att
              det kommer att bli ny kärnkraft i Sverige. En breddad fråga som
              också borde ställas är om det kommer att bli mer vindkraft. Svaret
              är ja. Kommer det att bli mer solkraft? Svaret är ja. Kommer det
              att bli mer biokraft? Svaret på den frågan är ja.
            </seg>
            <seg n="29241894">
              Vi ska inte peka ut alltför exakt vilka energislag som måste
              komma till. Vi behöver skapa ett regelverk som någorlunda gynnar
              koldioxidfria energislag i stället för att suboptimera och peka
              ut specifika stöd.
            </seg>
            <seg n="433cb469">
              Kärnkraften är en så stor del av dagens energi, och jag får mycket
              frågor om kärnkraften. Därför har jag ägnat mycket tid åt den.
            </seg>
            <seg n="fbbcaa4f">
              Men när det handlar om riktat stöd för andra förnybara sätt att
              producera energi finns det ett otal exempel på sådana satsningar
              som också blir fel. Pumplagen är ett av Miljöpartiet genomdrivet,
              horribelt exempel som inte gav den önskade effekten, utan den
              blev i själva verket kontraproduktiv. Utbyggnaden av biogas blev
              direkt påverkad i negativ riktning på grund av den lagstiftningen.
              Det var någonting som vi ärvde och försökte hantera på ett så
              korrekt sätt som möjligt.
            </seg>
            <seg n="c51efdde">
              Nej, den här religiöst negativa inställningen till kärnkraft
              är inte förknippad med verkligheten, och den leder tyvärr i fel
              riktning när det gäller att bekämpa klimathotet, och det är det
              vi borde ägna oss åt.
            </seg>
          </u>
          <note type="speaker" n="f0ad3927">
            Anf. 66 HELENA LINDAHL (C):
          </note>
          <u who="helena_lindahl_c5f81e" xml:id="i-c8cdc33be58b6a05-0" n="b078b5f6">
            <seg n="036cd25c">
              Herr talman! Jag kan återigen konstatera att det är en oerhörd
              energieffektivisering i detta hus. Eller också borde man som norrlänning
              kanske lära sig att klä sig bättre.
            </seg>
            <seg n="efb21ede">
              Jag tänker prata lite grann om miljöteknikutveckling. Samtidigt
              som vi står här i dag och debatterar en av vår världs verkligen
              framtidsfrågor förhandlar också miljöministrarna i Durban. Rapporterna
              från de senaste årens klimattoppmöten har tyvärr inte varit alltför
              upplyftande. När det gäller sakfrågorna tycks det inte heller
              gå att förvänta sig så stora kliv framåt i Durban, men förhoppningsvis
              kan länderna i alla fall ena sig om ytterligare några steg på
              vägen mot ett globalt ramverk för att sänka utsläppen. Tills ett
              sådant ramverk är på plats behöver vi alla ta ett ansvar för att
              minska klimatpåverkan i den egna verksamheten och beslutsfären.
              Att Sverige deltar med full kraft i klimatsamtalen är en del i
              detta. Att regeringen tar klimatfrågan på allvar i energipolitiken
              är en annan viktig byggsten.
            </seg>
            <seg n="abd20d13">
              Sverige har en ambitiös klimat- och energipolitik. Målet är att
              Sverige senast år 2050 ska ha upphört att bidra med nettoutsläpp
              av växthusgaser. Då ska vi också ha 50 procent förnybar energiproduktion.
              Tidiga åtgärder för att minska jordens överhettning är nödvändiga
              att vidta. Det kräver insatser inom en lång rad områden. Vi behöver
              bryta beroendet av fossila bränslen, vi måste minska vår energiförbrukning
              genom effektivisering och vi måste producera grön och hållbar
              energi.
            </seg>
            <seg n="35d49be6">
              Sverige ska ligga i framkant för att klara omställningen till
              ett förnybart energisystem. För att lyckas krävs det en tydligt
              uttalad ambition och prioriteringar från statens sida. Vi bör
              använda klimatkrisen som en drivkraft för ekonomisk tillväxt och
              affärsutveckling. Politiken kan bidra med en incitamentsstruktur
              som gör investeringar i grön teknik mer lönsamma.
            </seg>
            <seg n="47306c34">
              Men ett sådant ramverk är inte tillräckligt. Innan en ny teknik
              är mogen behöver vi också hjälpa den på vägen i uppstartsfasen
              till lönsamhetsfasen. Med årets budget tar vi flera steg i den
              riktningen, det vill säga mot en grönare ekonomi genom investeringar
              i grön teknik och nya lösningar.
            </seg>
            <seg n="b63db475">
              En viktig satsning är det utvecklingsstöd till biogas som finns
              med i budgeten för 2012. I budgetpropositionen tillförs det 60
              miljoner kronor per år under 2012 och 2013. Dessa pengar ska användas
              för utveckling, demonstration och marknadsintroduktion av ny teknik
              och nya lösningar som stärker biogasens lönsamhet och bidrar till
              ökad produktion. Biogas är, precis som några andra har nämnt här
              i talarstolen tidigare, ett av de mest resurseffektiva och miljövänliga
              biobränslena. Biogasen har den unika förmågan att knyta ihop kretsloppet
              mellan stad och land. Intresset för biogas fortsätter att vara
              mycket stort hos bilister, kommuner, lantbrukare och olika typer
              av industrier.
            </seg>
            <seg n="27aeaa95">
              Det nu aktuella stödet syftar till att stödja utvecklingen av
              ny teknik och nya systemlösningar som sänker produktionskostnaden
              eller på andra sätt stärker biogasens konkurrenskraft. Därmed
              bidrar detta till en ökad produktion. Intresset för motsvarande
              stöd under 20092011 har varit mycket stort och resulterat i ansökningar
              motsvarande tio gånger tillgängligt belopp. De projekt som finansierats
              har bedömts hålla hög kvalitet och vara väl värda att finansieras.
            </seg>
            <seg n="f61832cd">
              Satsningen innebär att Energimyndigheten kan genomföra en fortsättning
              på det stöd till ny biogasteknik som myndigheten hitintills har
              kunnat fördela under 2009 och 2011. Vid fördelningen av stödet
              ska erfarenheterna från det nyligen genomförda regeringsuppdraget
              med biogasstrategin beaktas. Det innebär bland annat att prioritet
              ska ges till innovativa lösningar med fokus på ökad produktion
              av biogas snarare än biogasanvändning. Biogasen bromsas i dag
              främst av att konkurrenskraften hos många nya biogassystem inte
              är tillräckligt stark. Med vårt förslag till stöd ger vi företagen
              möjligheter att utveckla och demonstrera nya förbättrade system
              som skapar förutsättningar både för ökad och mer lönsam produktion.
              Det är på det här sättet som Centerpartiet och regeringen vill
              att Sverige ska ligga i framkant i biogasutvecklingen.
            </seg>
            <seg n="f63ea853">
              Men det är inte bara på makroplanet som det är nödvändigt att
              gå fram. Mycket av den förändring som är nödvändig ligger också
              på individnivå. En viktig pusselbit i regeringens klimat- och
              energipolitik är därför satsningarna på kommunala energi- och
              klimatrådgivare. Deras arbete bidrar till att enskilda människor
              och hushåll får ökad kunskap i hur man kan minska sin energiförbrukning
              och därmed också klimatpåverkan. Kunskapen och råden bidrar till
              ökad medvetenhet hos hushåll och företag om hur den egna energianvändningen
              kan minskas på ett kostnadseffektivt sätt.
            </seg>
            <seg n="b537415a">
              Herr talman! Regeringen tycker att det är viktigt att var och
              en kan vara med och bidra till minskade klimatutsläpp. I höstbudgeten
              tillför regeringen därför 140 miljoner kronor till de kommunala
              energi- och klimatrådgivarna. Energimyndighetens utvärdering visar
              att tre av fyra av kommunernas rådgivare har haft betydelse för
              gjorda eller planerade inköp eller investeringar. Det är mycket
              som pekar på att den kommunala energi- och klimatrådgivningen
              har stor potential. Den är relativt känd och uppskattad och tilldelas
              stor betydelse hos allmänheten.
            </seg>
            <seg n="05dd399d">
              Vissa debattörer, även i kammaren, anlägger ett klimatnationalistiskt
              perspektiv på klimat- och energipolitiken, och det är synd. För
              att vi ska kunna åstadkomma en förändring måste vi arbeta gemensamt
              över landgränserna, i synnerhet eftersom Sverige står för mindre
              än 0,2 procent av världens utsläpp. Utgångspunkten måste vara
              att utsläppen inte ser några gränser och att insatserna ska göras
              där de får störst effekt. Det blir därför viktigare att vi, utöver
              att gå före på hemmaplan, också sprider vår kunskap och innovationsförmåga
              till resten av världen. Med hjälp av de föreslagna satsningarna
              på miljöteknikexport i budgeten gör regeringen bland annat detta.
            </seg>
            <seg n="f6777ea3">
              För att sprida det svenska kunnandet har regeringen tagit ett
              samlat grepp för att stödja utvecklingen och skapa ökade förutsättningar
              för svenska miljöteknikföretag. Miljöteknikföretagen finns i hela
              landet. Fler och växande miljöteknikföretag kan även få en stor
              betydelse för utveckling och nya arbetstillfällen regionalt och
              lokalt. Inom miljötekniksektorn är 80 procent av företagen små
              och medelstora. Det finns en verklig potential för att det är
              inom den svenska miljötekniksektorn som de nya jobben skapas.
            </seg>
            <seg n="a22f8d1e">
              Jag tror på miljöteknik som en av Sveriges centrala tillväxtmotorer.
              Sverige ska ha en drivande roll och leverera världsledande lösningar
              för en hållbar framtid. Genom miljöteknikstrategin ges företagen
              ytterligare förutsättningar att utvecklas och ta sig ut på den
              internationella marknaden. Tillsammans med bredare reformer för
              att förbättra och förenkla livet som företagare i Sverige skapar
              strategin förutsättningar för grön tillväxt. Smart klimat- och
              energipolitik baseras på marknadsinstrument. Det är genom att
              få marknaden att agera draglok i energiomställningen som en riktig
              och långsiktig förändring kan ske.
            </seg>
            <seg n="d389d383">
              Med den här och tidigare budgetpropositioner från alliansregeringen
              tar vi flera steg i rätt riktning här i Sverige. Låt oss hålla
              tummarna för att även klimatförhandlarna nere i Durban rör sig
              närmare sina mål mot ett globalt klimatavtal.
            </seg>
          </u>
          <note type="speaker" n="f388d43f">
            Anf. 67 KENT PERSSON (V) replik:
          </note>
          <u who="kent_persson_d7bdf7" xml:id="i-6c5f7f06324119bd-3" n="ab11d880">
            <seg n="1822aa39">
              Herr talman! Jag tackar Helena Lindahl för anförandet. Jag vill
              passa på att anmäla det särskilda yttrande som vi har med anledning
              av betänkandet. Budgeten och ramarna är ju redan antagna.
            </seg>
            <seg n="c5464a05">
              Äntligen, säger jag, har regeringen fattat ett beslut om att
              stödja miljöteknikföretagen i Sverige. Det är positivt, och jag
              ser fram emot det. Vänsterpartiet har motionerat om det sedan
              2007, om jag minns rätt. Jag blir dock lite upprörd när Helena
              Lindahl påstår att oppositionen skulle ha ett klimatnationalistiskt
              perspektiv och att vi därmed inte stöder samarbete över landgränserna.
            </seg>
            <seg n="a8d45f7f">
              För att vi över huvud taget ska få ut någon effekt av ett ytterligare
              samarbete med kontinenten måste vi ha en fungerande svensk och
              nordisk elmarknad. Vi måste se till att vi har produktionskapacitet
              så att det inte råder brist i södra Sverige. Vi måste ha överföringskapacitet
              inom landet, mellan Sverige och Norge och mellan Sverige och de
              baltiska staterna. Man måste alltså göra saker och ting i rätt
              ordning.
            </seg>
            <seg n="d8c57421">
              Om vi gör tvärtom och bygger ut mot kontinenten förvärrar det
              krisen i Sverige och Norden, med högre priser och brister i produktionskapaciteten.
              Det blir effekten av ett sådant förslag. Om man gör saker och
              ting i rätt ordning tror jag att det blir bra.
            </seg>
            <seg n="fbf403bd">
              Nina Larsson från Folkpartiet sade att vi ska ersätta kärnkraften
              i Sverige. Är det även Centerpartiets linje?
            </seg>
          </u>
          <note type="speaker" n="5a2e8de1">
            Anf. 68 HELENA LINDAHL (C) replik:
          </note>
          <u who="helena_lindahl_c5f81e" xml:id="i-c8cdc33be58b6a05-1" n="b078b5f6">
            <seg n="de4ee083">
              Herr talman! Jag tror till att börja med att Kent Persson drog
              lite för stora växlar på det jag sade. Jag sade inte att det är
              oppositionen, utan att det finns vissa. Jag hoppas att han inte
              tog åt sig, för det var inte meningen.
            </seg>
            <seg n="77e1a663">
              Det jag ville peka på var att det är bra att vi fokuserar på
              våra nationella strategier, hur vi ska bli klimatneutrala etcetera,
              men att vi har ett globalt problem. Sverige är en mycket liten
              aktör i det stora hela. Jag ville peka på att klimatförhandlingarna
              i Durban är ack så viktiga för att vi ska komma till rätta med
              de stora problem vi har i dag.
            </seg>
            <seg n="0b05f0cf">
              När det gäller kärnkraften tror jag att Kent Persson redan vet
              vad jag ska svara. Jag förmodar att han bara vill höra mig säga
              det igen. Det är klart att om man ingår i en konstellation av
              fyra partier, olika sådana, tycker man inte exakt likadant i alla
              frågor, men vi har en energiöverenskommelse. Jag personligen älskar
              inte kärnkraft utan skulle helst vilja se den avvecklas. Min tro
              är att den snabba utbygganden av den gröna energin och energieffektiviseringen
              kommer att kunna fasa ut kärnkraften. Vad gäller Centerpartiet
              tror jag att vi gör ett bättre jobb i regeringen än utanför. Det
              är mitt svar på den frågan.
            </seg>
          </u>
          <note type="speaker" n="ef73ffd1">
            Anf. 69 KENT PERSSON (V) replik:
          </note>
          <u who="kent_persson_d7bdf7" xml:id="i-6c5f7f06324119bd-4" n="ab11d880">
            <seg n="f30a4847">
              Herr talman! Helena Lindahls personliga uppfattning om kärnkraften
              kan vi diskutera efteråt. Jag är intresserad av hur Centerpartiet
              uppfattar energiöverenskommelsen. Folkpartiet uppfattar den så
              att kärnkraften ska ersättas. Är det också Centerpartiets bedömning?
            </seg>
          </u>
          <note type="speaker" n="9e4ba12f">
            Anf. 70 HELENA LINDAHL (C) replik:
          </note>
          <u who="helena_lindahl_c5f81e" xml:id="i-c8cdc33be58b6a05-2" n="b078b5f6">
            <seg n="9aeecd41">
              Herr talman! Den energiöverenskommelse som vi gjorde bidrog till
              att vi kunde sätta fart på den gröna omställningen, vilket Kent
              Persson är väl medveten om. När det gäller ny kärnkraft öppnar
              energiöverenskommelsen för det, men det ska inte finnas några
              bidrag för att bygga ny kärnkraft. Såtillvida är det rätt. Men
              det är inte regeringen som bestämmer om det ska byggas ny kärnkraft
              utan marknadens aktörer. Kärnkraftens ägare bestämmer det.
            </seg>
            <seg n="147fad85">
              Jag kan säga, precis som Lise Nordin, att det i Finland blivit
              oerhört dyrt att bygga ny kärnkraft. Det i sig tror jag kommer
              att vara avskräckande för oss. Orsaken till att svensk kärnkraft
              i dag är billig är att kärnkraftverken är gamla. Ska vi bygga
              ny kärnkraft kommer den definitivt att bli betydligt dyrare, och
              jag är inte så säker på att den kommer att vara konkurrenskraftig.
              Men, som sagt, det är upp till marknaden att avgöra.
            </seg>
          </u>
          <note type="speaker" n="e004a596">
            Anf. 71 LISE NORDIN (MP) replik:
          </note>
          <u who="lise_nordin_7a122f" xml:id="i-e42f10eb52a2df29-5" n="ff4aebff">
            <seg n="458c05d8">
              Herr talman! Helena Lindahl lyfter upp en mycket viktig fråga:
              hur man kan låta den svenska energipolitiken vara en del i lösningen
              av de globala miljöutmaningarna och hur vi bidrar på bästa sätt.
              Mot regeringens förslag om nedskärningar för både förnybar energi
              och energieffektivisering ställer Miljöpartiet en höjning med
              2,5 miljarder för att vi ska få i gång en snabbare utbyggnad av
              förnybar energi och kunna använda vår energi smartare.
            </seg>
            <seg n="a2388249">
              Det vi ser med regeringens energiöverenskommelse är att utbyggnadstakten
              saktat ned vad gäller förnybart. Det finns siffror som tydligt
              pekar på det. Då räcker det inte att säga att förnybart behöver
              byggas ut. Vi ser också med regeringens energiöverenskommelse
              att miljöteknikföretag flyttar utomlands på grund av osäkerheten
              om var den svenska energipolitiken ska ta vägen och vilken roll
              förnybar energi ska ha på framtidens marknad.
            </seg>
            <seg n="47fc5dcb">
              Jag har under dagens debatt försökt få klarhet i vad regeringens
              energiöverenskommelse ger för besked om huruvida det kommer att
              byggas ny kärnkraft i Sverige när dagens reaktorer av åldersskäl
              måste avvecklas. Vi har fått tre helt olika besked. Folkpartiets
              Nina Larsson säger att hon tror att det kommer att bli mer kärnkraft,
              Moderaternas Cecilie Tenfjord-Toftby säger att hon gärna ser ett
              generationsskifte och Centerpartiets Helena Lindahl säger att
              hon helst vill att kärnkraften avvecklas.
            </seg>
            <seg n="87185402">
              På vilket sätt ger dessa besked spelregler för de aktörer som
              i dag finns på energimarknaden? Helena Lindahl säger att det är
              marknadens aktörer som ska avgöra vad som byggs, men hur ska de
              kunna göra en bedömning när spelreglerna fortfarande är oklara?
              De som vill bygga ny elproduktion i Sverige vet fortfarande inte
              om svensk kärnkraft kommer att ges subventioner eller inte. Jag
              skulle gärna vilja höra Helena Lindahls analys av vad en kärnkraftssubvention
              är och hur man ska garantera att ny kärnkraft inte ges subventioner.
              Slutligen skulle jag vilja veta om det är en subvention att kärnkraftsägarna
              inte betalar sin egen försäkring.
            </seg>
          </u>
          <note type="speaker" n="8ffb2b24">
            Anf. 72 HELENA LINDAHL (C) replik:
          </note>
          <u who="helena_lindahl_c5f81e" xml:id="i-c8cdc33be58b6a05-3" n="b078b5f6">
            <seg n="7bb2980e">
              Herr talman! Det var många frågor på en gång och dem ska jag
              klara av på två minuter. Nåväl, jag börjar med nedskärningar i
              energieffektivisering och satsningar på det förnybara.
            </seg>
            <seg n="e020ee30">
              Jag var på besök vid Passivhuscentrum i Alingsås i måndags. De
              har en fantastisk satsning på sitt miljonprogram som de ställer
              om till nollenergihus, passivhus. Det kommer att ge mycket på
              det gröna området men också samhällsekonomiskt. De anser att det
              mycket handlar om kunskap och utbildning, att det i dag skulle
              kunna byggas passivhus lika billigt som ordinära hus. Problemet
              är att kunskapen inte finns. Jag är inte främmande för att man
              kanske kan se över bygglagen. När det gäller energieffektivisering
              tror jag att man kan göra mycket på individnivå. Där har vi börjat
              bland annat vad gäller bidrag till klimatrådgivare i kommunerna.
            </seg>
            <seg n="8aca8b61">
              Jag förstår att det är intressant att fråga om kärnkraften. Det
              är många som funderar och oroar sig över en långsiktig planering.
              Ska man bygga ny kärnkraft vill man självfallet veta hur de långsiktiga
              spelreglerna ser ut. Egentligen har jag samma fråga till de tre
              oppositionspartierna. Socialdemokraterna säger att kärnkraften
              ska avvecklas när marknaden är mogen, eller samhället är moget,
              och det kommer att ske så småningom. Miljöpartiet vill avveckla
              i snabbare takt, Vänsterpartiet likaså. Det ger ett lika oklart
              besked till marknaden, skulle jag vilja säga.
            </seg>
            <seg n="4645ef02">
              Alliansregeringen har en energiöverenskommelse oavsett vad jag
              tycker, precis som Kent Persson sade. Antingen jag som centerpartist
              gillar det eller inte har vi en tydlig överenskommelse där vi
              säger att vi öppnar upp för nybyggnation av kärnkraft, det vill
              säga att ersätta befintliga reaktorer med nya. Det är upp till
              marknaden att lösa det.
            </seg>
          </u>
          <note type="speaker" n="f70b37b4">
            Anf. 73 LISE NORDIN (MP) replik:
          </note>
          <u who="lise_nordin_7a122f" xml:id="i-e42f10eb52a2df29-6" n="ff4aebff">
            <seg n="31806bef">
              Herr talman! Jag finner det förvånande att en regeringsrepresentant
              säger: Vi är inte eniga, men det är inte ni heller. Om man sitter
              i en regering och har en energiöverenskommelse har man ett ansvar
              att för marknaden kunna förklara vad överenskommelsen innebär,
              vilka spelreglerna är och vilka energislag som kommer att byggas
              ut.
            </seg>
            <seg n="7da52e89">
              Centerpartiet har vid flera tillfällen uttryckt visioner om ett
              helt förnybart energisystem, precis som Miljöpartiet. Det finns
              många olika aspekter som diskuteras, huruvida kärnkraft eller
              förnybart vinner i konkurrensen om billiga elpriser, vad som är
              snabbast att bygga ut, vad som är miljövänligast och vad som är
              mest konkurrenskraftigt.
            </seg>
            <seg n="6313cdce">
              För att få svar på de frågorna har Miljöpartiet tillsammans med
              Socialdemokraterna och Vänsterpartiet i utskottet föreslagit att
              Energimyndigheten ska få ett sådant uppdrag. Genom att ge Energimyndigheten
              ett sådant uppdrag och få ett underlag på hur Sverige skulle kunna
              ställa om till ett helt förnybart energisystem, skulle vi i den
              här kammaren ha ett mycket bättre underlag att diskutera vilket
              energisystem som är mest konkurrenskraftigt och framtidsinriktat
              för Sverige.
            </seg>
            <seg n="31d4dba3">
              Hur kommer det sig, Helena Lindahl, att Centerpartiet inte har
              ställt sig bakom förslaget att låta Energimyndigheten utreda hur
              Sverige skulle kunna ha ett helt förnybart energisystem? Jag hoppas
              också att Helena Lindahl i sin nästa replik svarar på frågan om
              kärnkraftssubventioner, som marknaden själv säger är helt avgörande
              för att i dag beräkna vilken ny elproduktion som kommer att komma
              till stånd.
            </seg>
          </u>
          <note type="speaker" n="71e97407">
            Anf. 74 HELENA LINDAHL (C) replik:
          </note>
          <u who="helena_lindahl_c5f81e" xml:id="i-c8cdc33be58b6a05-4" n="b078b5f6">
            <seg n="4a7271ca">
              Herr talman! Till skillnad mot de tre oppositionspartierna vill
              jag upprepa att trots att vissa tyckte att det jag sade var roligt
              tar jag själv detta på yttersta allvar. Vi har en gällande energiöverenskommelse
              mellan fyra partier. Däremot kan jag känna mig tveksam till de
              tre oppositionspartierna. Vissa av er står här och erbjuder samtal,
              samtidigt som ni säger något helt annat i nästa andetag. Det kan
              jag tycka inte bidrar till långsiktiga spelregler och skapar oro.
              Det stämmer inte. Om vi alla ska sätta oss vid förhandlingsbordet
              innebär det att även ni kommer att få hyvla av kanterna på era
              åsikter och inriktningar. Det är så det fungerar.
            </seg>
            <seg n="90d41ac4">
              Sedan var det frågan om kärnkraftssubventioner. Det vi tydligt
              vet i dag är att det inte ska ges bidrag till att bygga nya kärnkraftsreaktorer.
              Jag håller med Lise Nordin; jag själv är osäker på vad skadeståndsansvaret
              innebär. Jag hoppas verkligen att Anna-Karin Hatt möjligtvis kan
              svara på frågan. Det kan jag inte göra eftersom jag undrar själv.
              Du har helt rätt. Där har regeringen inte gett ett tydligt besked.
              Jag håller med om det.
            </seg>
          </u>
          <note type="speaker" n="1c0d8383">
            Anf. 75 MIKAEL OSCARSSON (KD):
          </note>
          <u who="mikael_oscarsson_388c48" xml:id="i-9b300a8964fbe995-0" n="e7914d12">
            <seg n="d0c58fde">
              Herr talman! Jag vill börja med att yrka avslag på samtliga 38
              motioner om energipolitiska frågor i näringsutskottets betänkande
              2011/12:NU3. Inom parentes kan jag säga att trots att vi diskuterar
              energi och värme är det lite för kallt i kammaren. Det kanske
              vi kan ändra på.
            </seg>
            <seg n="5d103004">
              Hållbar energipolitik och elförsörjning är en av grundförutsättningarna
              för svensk utveckling, tillväxt och välstånd. Så har det varit
              historiskt i Sverige, och så kommer det att vara i framtiden också.
              Så är det för omvärlden. När vi ska värna miljön och bygga upp
              välstånd kommer det inte att gå åt mindre el utan det kommer att
              gå åt mer.
            </seg>
            <seg n="cb41ff94">
              Svenska företag såväl som hushåll måste kunna lita på att det
              finns en långsiktigt säker tillgång på elektricitet och annan
              energi till internationellt konkurrenskraftiga priser. Vi kristdemokrater
              kommer att verka för stabila och långsiktiga spelregler för energimarknadens
              aktörer som ger förutsättningar för investeringar i produktions-
              och distributionssystemen. Vi bygger vår energi- och miljöpolitik
              på förvaltarskapstanken. Jorden och dess resurser ska förvaltas,
              inte förbrukas. Energiförsörjningen ska tryggas, samtidigt som
              Sverige ska lämna sitt kraftfulla bidrag till kampen mot koldioxidutsläppen.
              Alliansregeringens energipolitik bygger på samma grund som den
              gemensamma energipolitik som EU slagit fast. Målet är en effektiv
              och hållbar energianvändning som är kostnadseffektiv med låg inverkan
              på hälsa, miljö och klimat. Energipolitiken ska lägga en god grund
              för omställning till ett ekologiskt uthålligt samhälle. Vår vision
              är att Sverige år 2050 har en hållbar och resurseffektiv energianvändning
              utan nettoutsläpp av växthusgaser.
            </seg>
            <seg n="317f2368">
              En tillväxtvänlig energipolitik måste också ta ansvar för miljöutvecklingen.
              Redan 2009 godkände Sveriges riksdag flera mål inom energi- och
              klimatområdet. Andelen förnybar energi ska år 2020 vara minst
              50 procent av den totala energianvändningen. Andelen förnybar
              energi i transportsektorn ska vara minst 10 procent, energianvändningen
              ska vara 20 procent effektivare och utsläppen ska vara 40 procent
              lägre än 1990.
            </seg>
            <seg n="45bc2c5d">
              Alliansregeringen har satt upp ambitiösa mål. Låt mig också påminna
              om att redan i dag är elproduktionen i Sverige nästan helt utsläppsfri
              och byggs inte med fossil kraft. Sverige föregår här med gott
              exempel, och vi ska vara ledande även i framtiden.
            </seg>
            <seg n="6979a6c5">
              En av de viktigaste reformerna gäller energipolitiken. Den tog
              Kristdemokraterna initiativ till i Alliansens gemensamma energiuppgörelse,
              som innebär att nya kärnkraftsreaktorer får byggas på samma plats
              där de gamla avvecklas. Det är viktigt att både industrin och
              hushållen får fasta spelregler på energimarknaden samtidigt som
              utsläppen av CO2 och andra växthusgaser kontrolleras och minskas.
              Därigenom kan all ny grön elproduktion ersätta fossila bränslen.
              Detta är det bästa för klimatet. En blocköverskridande överenskommelse
              om kärnkraften är viktig för att långsiktigt säkra energiförsörjningen
              till svenska företag. Jag noterar att Håkan Juholt har uttalat
              en vilja att bidra till en sådan överenskommelse och därmed långsiktiga
              spelregler.
            </seg>
            <seg n="52bd596a">
              Det finns i dag ett berättigat missnöje med att elen är dyrare
              i södra Sverige än tidigare. Detta har att göra med stängningen
              av Barsebäcksverket, att elen produceras i norr och att det finns
              flera flaskhalsar i överföringskapaciteten. För närvarande pågår
              stor om- och nybyggnation av stamnätet för att öka överföringskapaciteten
              och förbättra driftsäkerheten, förnya befintliga anläggningar
              och ansluta ny elproduktion. 3,5 miljarder kronor per år investeras
              under den kommande tioårsperioden i stamnätet, bland annat i Sydvästlänken.
            </seg>
            <seg n="3a8bd33e">
              Mot denna bakgrund ska regeringen ge Svenska kraftnät i uppdrag
              att redovisa en utvecklad investerings- och finansplan. En förstärkning
              av stamnätet är en förutsättning för att utveckla såväl den svenska
              som den gemensamma nordiska elmarknaden. En förstärkning är också
              förutsättningen för den planerade utbyggnaden av förnybar energi.
              En förstärkt överföringskapacitet bidrar till att neutralisera
              effekterna till följd av EU:s krav på införandet av elområden.
              Regeringen vidtar nu kraftfulla åtgärder för att långsiktigt minimera
              de prisskillnader som uppstår med indelningen i elområden, dels
              genom investeringar i utbyggnad av stamnätet, dels genom elcertifieringssystemet
              som möjliggör utbyggnaden av det tredje benet i den svenska produktionsmixen.
              Ökad produktion och ökad överföringskapacitet kommer att medföra
              ett lägre pris och på sikt minska prisskillnaden mellan elområden.
            </seg>
            <seg n="1b5d1042">
              Herr talman! Regeringen kommer även att ge konsumenterna möjlighet
              till timmätning av sin elförbrukning. Det ökar förutsättningarna
              för hushållen att styra sin elförbrukning till tider då elen är
              billigare och därmed sänka sina kostnader. Med den politiken,
              herr talman, ansvarar vi för miljön och tryggar den svenska energiförsörjningen.
            </seg>
          </u>
          <note type="speaker" n="1a99a9da">
            Anf. 76 Statsrådet ANNA-KARIN HATT (C):
          </note>
          <u who="unknown" xml:id="i-a461d1aefcb8084b-5" n="48f0be22">
            <seg n="6e3fb81c">
              Herr talman! Vad passar bättre än att fira sin födelsedag i riksdagens
              kammare med en energipolitisk debatt? Det känns bra.
            </seg>
            <seg n="dec07ce5">
              För fem veckor sedan presenterade det internationella energiorganet
              sin årliga rapport World Energy Outlook . Den är tyvärr en dyster
              läsning. Den visar att fönstret för att möta klimatförändringarna
              snabbt håller på att stängas, att utsläppen av koldioxid fortsätter
              att öka samtidigt som en stor del av industrin, transporterna
              och världens samhällen fortsätter med business as usual. Den visar
              att tvågradersmålet blir allt svårare att nå och att vi riskerar
              en temperaturhöjning på 3,5 grader. Om det händer skulle Bangladesh
              hamna under vatten och vi skulle riskera att nå de punkter där
              uppvärmningen i sig riskerar att frigöra ännu mer växthusgaser,
              de punkter där tundran tinar eller landisen på Arktis smälter
              undan.
            </seg>
            <seg n="4cfcb868">
              Samtidigt som rapporten glasklart beskriver behovet av en annan
              kurs visar den också att vi riskerar att bygga fast oss i en energiinfrastruktur
              som i sig kan leda till en ökad global uppvärmning. Ledningar
              och kraftverk som byggs i dag ger klimatpåverkan inte bara i morgon
              utan i decennier framöver.
            </seg>
            <seg n="d42a3d5c">
              Samtidigt har det blivit så märkligt tyst. För två veckor sedan
              var jag på energiministermöte i Bryssel. Trots att vi nyss hade
              fått nya fakta från IEA på bordet om att vi är på väg i fel riktning
              var vi bara två ministrar som pratade om klimatkrisen. Stora länder
              som Frankrike, Tyskland och Storbritannien valde att prata om
              annat, som om den fråga som gemensamt upptagit oss under så många
              år inte längre var så viktig.
            </seg>
            <seg n="4f6c4451">
              Det är tydligare än någonsin att en stark svensk röst behövs
              i klimatfrågan. Vårt gemensamma globala ansvar är att vända trenden.
              Ska vi klara att nå tvågradersmålet måste all ny infrastruktur
              och alla nya kraftverk från och med 2017 vara helt koldioxidneutrala
              om inga andra åtgärder vidtas.
            </seg>
            <seg n="e36d0dcc">
              Och nya investeringar behöver göras. Behoven är stora, och bara
              i Europa behöver 200 miljarder euro investeras i energiinfrastruktur:
              i ledningar för el och gas, i transformatorer och kraftverk. Samtidigt
              växer världens energikonsumtion, och trots att tillväxten av det
              förnybara slår alla rekord växer kol ännu snabbare, och snabbare
              än alla andra energislag tillsammans.
            </seg>
            <seg n="9489867b">
              Sveriges viktigaste bidrag till att möta klimatförändringarna
              är att ställa om vårt energisystem. Därför är min viktigaste prioritering
              att fullfölja energiomställningen och att utveckla det tredje
              förnybara benet i det svenska energisystemet. Bygger vi ut det
              förnybara får vi en tryggare och mer förutsägbar energiförsörjning,
              samtidigt som priserna kan hållas tillbaka.
            </seg>
            <seg n="5b461448">
              Och behovet av det är stort. De senaste vintrarna har visat hur
              sårbara vi är när vi förlitar oss på två dominerande kraftslag,
              kärnkraften och vattenkraften, för vår elförsörjning. De två senaste
              vintrarna har vi varit beroende av att kunna importera el för
              att klara vår elförsörjning. Och när nu Svenska kraftnät inför
              elområden har vi sett effekten av att produktionen är väldigt
              ojämnt fördelad över landet och att kraftöverföringen från norr
              till söder är helt otillräcklig. Just därför måste både överföringskapacitet
              och elproduktion byggas ut. Det är ingen nyhet, men det blev extra
              tydligt just nu.
            </seg>
            <seg n="7f42c600">
              Herr talman! Regeringens energiöverenskommelse syftar till just
              det. Den innebär en rekordutbyggnad av det förnybara. Bara de
              senaste tolv månaderna har 22 terawattimmar kraftvärme och vindkraft
              producerats. Det motsvarar hela slutanvändningen i Helsingforss
              län under ett helt år eller hela elförbrukningen i Sveriges samlade
              skogsindustrier. Det sker tack vare att vi har ökat ambitionen
              i elcertifikatssystemet, vilket vi nu förstärker. Tillsammans
              med Norge kommer vi från den 1 januari nästa år att etablera världens
              allra första gränsöverskridande stödsystem för förnybar energi.
            </seg>
            <seg n="32b13f83">
              Elcertifikatssystemet är en stark knuff framåt för den förnybara
              energin, men det finns också hinder i vägen. Just därför har vi
              avskaffat den onödiga dubbelprövningen för vindkraft. Det är ett
              viktigt steg för att se till att tillståndsprocesserna för både
              ny förnybar energiproduktion och kraftnät blir både enklare och
              kortare.
            </seg>
            <seg n="35141265">
              Vi måste också se till att förbättra informationen till alla
              berörda. Det gör vi bland annat genom att förlänga resurserna
              till Nätverket för vindbruk, som visat sig vara en väldigt framgångsrik
              insats.
            </seg>
            <seg n="fdce36a8">
              Den senaste månaden har elnätet åter kommit i fokus genom de
              elområden som Svenska kraftnät infört för att leva upp till EU:s
              inre marknad på elområdet. Under den första månaden har vi tidvis
              sett olika elpriser i olika delar av landet. Den senaste veckan
              har priset på el i södra Sverige varit ungefär 3 öre högre än
              i övriga delar av landet.
            </seg>
            <seg n="bda89932">
              Herr talman! Min och regeringens absoluta målsättning är att
              så snart som möjligt undanröja risken för bestående prisskillnader.
            </seg>
            <seg n="5fe43cbc">
              För det första genomför vi därför nu historiskt stora satsningar
              på en omfattande ny- och ombyggnation av våra kraftnät. Den närmaste
              tioårsperioden kommer vi att satsa ca 3,5 miljarder kronor per
              år. För det andra bygger vi nu snabbt ut ny förnybar energiproduktion.
              För det tredje ställer vi tydliga krav på att kärnkraften framöver
              med bibehållna och höga säkerhetskrav ska klara av att leverera
              när behovet av el är som allra störst. Allt detta sammantaget
              kommer att minska risken för olika priser i olika delar av Sverige.
            </seg>
            <seg n="a2d77ea3">
              Den kraftiga utbyggnaden av förnybar energi, av de svenska kraftnäten
              och en ökad integration med våra grannländer ställer ökade krav
              på våra elnät. Just därför satsar vi från regeringens sida på
              smarta elnät, ett område där det sker en snabb utveckling och
              där Sverige har goda förutsättningar att ta en framskjuten plats
              internationellt.
            </seg>
            <seg n="8e0f05fd">
              Smarta elnät är nödvändiga för att kunna stärka konsumentens
              ställning på elmarknaden. Målsättningen måste vara en elmarknad
              där elkunden själv kan påverka när man använder sin el och därmed
              sin elkostnad.
            </seg>
            <seg n="b9b085f2">
              Därför är min andra viktiga prioritering att stärka konsumentens
              ställning på energimarknaden, med timvis mätning där var och en
              kan få möjlighet att se sin egen elförbrukning och vad den kostar
              och därmed få kontroll på sin egen elräkning.
            </seg>
            <seg n="341c8740">
              För att ytterligare stärka konsumentens ställning arbetar vi
              i regeringen med att hitta en fungerande modell för nettodebitering
              av el. I takt med att tekniken har blivit billigare och engagemanget
              större har nämligen allt fler elkonsumenter också blivit sina
              egna energiproducenter. Det kan handla om människor som har satt
              solceller på taket eller byggt ett litet vindkraftverk på tomten.
              Det vi ser nu är på många sätt en växande gräsrotsrörelse. För
              att uppmuntra det och få ännu fler att ta ansvar för sin egen
              elförsörjning behöver det bli enklare och mer förmånligt att leverera
              ut sin egen el på nätet.
            </seg>
            <seg n="072cc0ca">
              Det allra snabbaste man kan göra för att minska sin energianvändning
              och sina energikostnader är att energieffektivisera. Här finns
              det en stor potential att på ett kostnadseffektivt sätt minska
              vår energianvändning. Men många investeringar kommer aldrig till
              stånd på grund av okunskap och brist på information. Därför är
              en av de viktiga insatserna i budgeten att vi fortsätter satsningen
              på de lokala energi- och klimatrådgivarna.
            </seg>
            <seg n="699bdc84">
              Omställningen av energisystemet kommer att innebära kostnader,
              men den kommer också att innebära stora vinster. Med mer elproduktion
              kommer vi att kunna hålla nere priserna. Och vid sidan av minskad
              klimat- och miljöpåverkan kommer många svenska företag att få
              nya chanser till nya affärer och export av miljöteknik.
            </seg>
            <seg n="8bc93169">
              Därför är min tredje prioritering som energiminister att använda
              Sveriges försprång i energi- och klimatomställningen som en språngbräda
              för att skapa nya jobb, nya företag och öka vår miljöteknikexport.
              Just därför satsar vi 400 miljoner kronor i en ny miljöteknikstrategi.
              Just därför ger vi stöd till utveckling av andra generationens
              biodrivmedel. Just därför ger vi stöd till vågkraft, där vi nu
              går in och bidrar till att den första vågkraftsparken kan byggas
              i Sverige.
            </seg>
            <seg n="acb9aff4">
              Herr talman! Om vi ska klara att möta klimathotet är omställningen
              av energisystemet helt nödvändig. Oavsett hur utfallet av klimatförhandlingarna
              i Durban blir har vi i Sverige ett ansvar.
            </seg>
            <seg n="54cf581b">
              Vi har ett ansvar för att minska vår egen klimatpåverkan, för
              att fortsätta att berätta om det svenska exemplet, det exempel
              som visar att minskade utsläpp av växthusgaser faktiskt kan gå
              hand i hand med en stark ekonomisk tillväxt.
            </seg>
            <seg n="576b1283">
              Vi har ett ansvar för att bistå andra länder i deras arbete med
              att minska sina utsläpp och möta de klimatförändringar som redan
              är kännbara för många människor runt om i världen.
            </seg>
            <seg n="62b8fadb">
              Och vi har ett ansvar för att ta vara på våra goda förutsättningar
              att vara ett föregångsland som sprider goda exempel. Genom att
              främja svenska innovationer inom fjärrvärme, biobränslen och förnybara
              drivmedel kan vi skapa miljö- och klimatnytta långt utanför våra
              svenska gränser.
            </seg>
            <seg n="a698d4c0">
              Jag vill avslutningsvis önska både herr talmannen och kammarens
              ledamöter en god jul och ett fridfullt gott nytt år.
            </seg>
          </u>
          <note n="52c8b849">
            I detta anförande instämde Jonas Jacobsson Gjörtler (M).
          </note>
          <note type="speaker" n="6b8a1f63">
            Anf. 77 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-758b8713f4a311c3-5" n="cffee2fb">
            <seg n="37f3d17a">
              Herr talman! Jag får säga ett stort grattis till energiministern.
              Det är väl, som du säger, trevligt att få stå här på födelsedagen
              och diskutera en så viktig fråga som energipolitiken.
            </seg>
            <seg n="363a6d53">
              Tyvärr tror jag inte att Sverige har ett sådant försprång som
              energiministern avslutade med att prata om. Vi blir omsprungna
              av andra progressiva länder. Sol- och vindkraftsutvecklingen springer
              ifrån oss. Som jag sade i anförandet står vi i startgroparna och
              undrar: Var är alla de andra? Och så är de långt före oss. Det
              är ett problem.
            </seg>
            <seg n="39c3cf56">
              Jag har egentligen många frågor, men jag vill rikta in mig på
              några.
            </seg>
            <seg n="9dcbed85">
              Jag vill ställa samma fråga till ministern som till flera andra
              företrädare för borgerligheten här i dag. Om vi utgår från ministerns
              tal om klimatförändringar jag håller fullständigt med dig om att
              det krävs långsiktighet och överenskommelser undrar jag hur ministern
              ser på att bjuda in oppositionen till samtal om en stabil, långsiktig
              energipolitik?
            </seg>
            <seg n="da851904">
              Sedan måste jag komma tillbaka till elprisområdena. Vi hade en
              interpellationsdebatt för någon vecka sedan som jag deltog i.
              Min fråga är hur uppdraget till Svenska kraftnät kom med att starta
              planeringen för ett antal elprisområden i Sverige. Och brukar
              inte Sverige vara med på Nordiska ministerrådets möten?
            </seg>
            <seg n="7a52cd0b">
              Redan i Umeå i september 2008 var det ett uppdrag till nationella
              systemansvariga myndigheter att starta processen med elprisområden.
              I oktober 2009 fortsatte man det arbetet om att utveckla elprisområden.
              Den 25 oktober 2010 i Köpenhamn var det en rapport om hur arbetet
              går, och från energiministrarnas håll i Nordiska ministerrådet
              konstaterade man att arbetet fortskrider bra.
            </seg>
            <seg n="e9c21c14">
              Då vill jag höra om inte energiministern eller i varje fall en
              svensk representant hade varit med på de mötena.
            </seg>
          </u>
          <note type="speaker" n="3ddb7c11">
            Anf. 78 Statsrådet ANNA-KARIN HATT (C) replik:
          </note>
          <u who="unknown" xml:id="i-a461d1aefcb8084b-6" n="48f0be22">
            <seg n="25f5380a">
              Herr talman! När det gäller Socialdemokraternas signaler eller
              frågor kring blocköverskridande samtal är jag den första att understryka
              att alliansregeringen och Centerpartiet eftersträvade en bred
              samsyn kring energipolitiken när energiöverenskommelsen slöts.
              Vi bjöd in till sådana samtal och satte oss ned med oppositionens
              partier. Men tyvärr visade det sig ganska snart att intresset
              från inte minst Socialdemokraternas sida då var ganska litet.
            </seg>
            <seg n="1ba08da8">
              Nu kommer det olika signaler från Socialdemokraterna. Ena dagen
              säger Socialdemokraterna: Vi står nog fast vid kongressbeslutet
              om en politiskt beslutad avveckling av kärnkraften. Andra dagar
              kommer det andra signaler. Om det över huvud taget ska vara intressant
              och möjligt att resonera med Socialdemokraterna om energipolitiken
              måste vi först veta vilket ben som Socialdemokraterna står på.
            </seg>
            <seg n="712434e6">
              Som jag har sagt tidigare: Skulle det vara så att socialdemokratin
              har landat i att man sluter upp bakom den huvudinriktning som
              finns i regeringens energipolitik är jag den första att välkomna
              det. Men det har vi än så länge inte sett.
            </seg>
            <seg n="cc23469a">
              När det gäller elprisområdena vet Ann-Kristine Johansson, som
              har följt frågan länge, att Sverige genom Svenska kraftnät i det
              längsta argumenterade gentemot kommissionen för att slippa införa
              elprisområden innan Sydvästlänken var på plats, innan vi hade
              fått tillräcklig mycket överföringskapacitet från norr till söder.
            </seg>
            <seg n="22c1c583">
              Ann-Kristine Johansson vet också att det inte var möjligt utan
              att vi var tvungna att införa ett system som gjorde att vi respekterade
              den inre marknaden, samtidigt som vi tar vara på behovet av att
              se till att vi har tillräckligt mycket el i Sverige för att trygga
              svenska företag och svenska jobb.
            </seg>
          </u>
          <note type="speaker" n="3d79bd89">
            Anf. 79 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-758b8713f4a311c3-6" n="cffee2fb">
            <seg n="210745fa">
              Herr talman! Anna-Karin Hatt pratar om att det kommer olika signaler
              från Socialdemokraterna. Men problemet är ju att det kommer väldigt
              olika signaler från regeringspartierna. Vilka ben står regeringspartierna
              på? Kommer det att byggas nya reaktorer när de gamla tar slut?
              Folkpartiet säger att det kommer att bli ett antal. Centerpartiet
              i alla fall förra energiministern sade att det inte kommer några
              nya reaktorer. Vilken linje gäller från regeringens sida?
            </seg>
            <seg n="c9a6bad3">
              Anna-Karin Hatt säger att man bjuder in oppositionen: Ni får
              sätta er ned och får gå med på vår uppgörelse. Jag har jobbat
              fackligt i många år och har varit med på förhandlingar. Jag vet
              att man i förhandlingar ger och tar. Man sätter sig runt ett bord,
              diskuterar fram och tillbaka och försöker komma överens.
            </seg>
            <seg n="5cf61a59">
              Det är där bristen har varit från den första uppgörelsen, när
              ni sade att vi socialdemokrater bjöds in. Javisst, men det var
              med ena handen, när ni egentligen hade kommit fram till den överenskommelse
              som finns i dag.
            </seg>
            <seg n="da3df9db">
              Bjud in till samtal och var öppen för att förhandla och diskutera!
              Då kommer Socialdemokraterna att sätta sig runt det bordet.
            </seg>
            <seg n="8b9414da">
              Till slut om elprisområden: Jag lyssnar på vad ministern säger.
              Men jag vill ha svar från ministern. Jag vet att Anna-Karin Hatt
              inte har varit med på tidigare möten med Nordiska ministerrådet.
              Men någon från Sverige har väl varit med redan från 2008 och sagt
              att vi ska ha elprisområden i Sverige och gett uppdrag till ansvarig
              systemmyndighet.
            </seg>
          </u>
          <note type="speaker" n="830e82aa">
            Anf. 80 Statsrådet ANNA-KARIN HATT (C) replik:
          </note>
          <u who="unknown" xml:id="i-a461d1aefcb8084b-7" n="48f0be22">
            <seg n="f5477694">
              Herr talman! Vi har bjudit in socialdemokratin till samtal om
              energipolitiken. Ni fick sitta ned med oss före förra riksdagsvalet
              och föra samtal i detalj kring detta. Ni hade alla möjligheter
              att då göra upp med oss om energipolitiken. Jag välkomnade de
              samtalen. Jag hoppades att de skulle i lås.
            </seg>
            <seg n="26d8398c">
              Men tyvärr visade det sig att socialdemokratin trots att jag
              gör bedömningen att stora delar av de intressen som ni företräder
              tycker att innehållet i energiöverenskommelsen är riktigt bra
              inte orkade med att då ingå en blocköverskridande överenskommelse.
              Det är jag den första att beklaga.
            </seg>
            <seg n="be160bb6">
              Från regeringens sida kommer en enda signal. Vi har en energipolitisk
              överenskommelse som ligger fast, med stabila och långsiktiga spelregler
              där vi tydligt går in med statligt stöd för att se till att det
              förnybara nu växer med rekordhastighet i Sverige.
            </seg>
            <seg n="92c21bcd">
              Samtidigt har vi angivit mycket tydliga spelregler gentemot dem
              som eventuellt överväger att investera i kärnkraft i Sverige.
              Det enskilt viktigaste beskedet är att det inte kommer att bli
              vare sig direkta eller indirekta statliga subventioner till ny
              kärnkraft i Sverige. Sedan får andra dra sina slutsatser om vad
              det betyder för olika energislags konkurrenskraft.
            </seg>
            <seg n="f6bb0b87">
              När det gäller de diskussioner som har förts i Nordiska ministerrådet
              är det självklart att den svenska regeringen var representerad.
              De diskussioner som fördes där handlade om elprisområden som princip.
              Svenska regeringen har inte i Nordiska ministerrådet bundit sig
              för att vid något särskilt tillfälle införa elprisområden i Sverige.
              Däremot har det förts diskussioner om elprisområden per se.
            </seg>
            <seg n="5149a893">
              När diskussionen kom upp som ett resultat av den danska klagan
              mellan Svenska kraftnät och kommissionen strävade Sverige genom
              Svenska kraftnät efter att slippa införa elprisområden tills Sydvästlänken
              var på plats. Hade den varit där redan i dag hade vi inte sett
              de prisskillnader som vi har sett initialt under november månad.
            </seg>
          </u>
          <note type="speaker" n="9b9f83ce">
            Anf. 81 LISE NORDIN (MP) replik:
          </note>
          <u who="lise_nordin_7a122f" xml:id="i-e42f10eb52a2df29-7" n="ff4aebff">
            <seg n="c2ce8a62">
              Herr talman! Jag vill också säga tack till Anna-Karin Hatt som
              deltar i vår energipolitiska debatt i dag och grattis på födelsedagen,
              förstås!
            </seg>
            <seg n="5e4361bf">
              Det är en viktig diskussion, som utgår från att utsläppen av
              klimatgaser ökar. Hur kan den svenska energipolitiken på bästa
              sätt delta i en lösning av den utmaningen?
            </seg>
            <seg n="4590160b">
              Miljöpartiet bedömer att Sverige gör störst nytta genom att utveckla
              förnybar teknik som vi kan leverera till resten av världen på
              ett effektivt sätt och som kan bidra till de delar av världen
              som i dag inte har någon koldioxidsnål energiproduktion.
            </seg>
            <seg n="ca7a90a1">
              Därför är vi väldigt kritiska till att regeringen skär ned stödet
              till förnybar energi och energieffektivisering. Frågan väcks därför
              hur regeringen och Anna-Karin Hatt menar att Sverige ska bidra
              till lösningen i fråga om att minska koldioxidutsläppen för energiproduktion
              när man skär ned på det förnybara.
            </seg>
            <seg n="8bf956eb">
              Anna-Karin Hatt sade i sitt anförande att det nu är viktigt att
              ställa om energisystemet. Då undrar jag och Miljöpartiet: Till
              vad? Hur ska man ställa om energisystemet? Vi har i dag diskuterat
              vad regeringens energiöverenskommelse egentligen innebär. Kommer
              det att bli ny kärnkraft eller inte? Det är den avgörande frågan.
            </seg>
            <seg n="342a0598">
              Det som enligt branschen avgör om det blir ny kärnkraft är huruvida
              branschen kommer att ges något statligt stöd eller inte. Nu har
              det gått ett och ett halvt år sedan regeringen fick uppdraget
              att återkomma till riksdagen med garantier för att ny kärnkraft
              inte ges några subventioner.
            </seg>
            <seg n="bc735866">
              Man har i dag chansen att förtydliga subventionsfrågan när Miljöpartiets
              motion, som innebär att kärnkraften ska betala ett fullt skadeståndsansvar
              i sin egen försäkring, behandlas. Det förslaget har allianspartierna
              i civilutskottet sagt nej till. Jag vill fråga Anna-Karin Hatt
              om hon delar bedömningen att det inte är en subvention vad gäller
              det begränsade skadeståndsansvar som kärnkraften i dag har.
            </seg>
          </u>
          <note type="speaker" n="3c840a4c">
            Anf. 82 Statsrådet ANNA-KARIN HATT (C) replik:
          </note>
          <u who="unknown" xml:id="i-a461d1aefcb8084b-8" n="48f0be22">
            <seg n="98fcb1c0">
              Herr talman! Inriktningen är att ställa om det svenska energisystemet
              till ett långsiktigt hållbart energisystem. Det är just därför
              som vi har satt tydliga styrmedel på plats för att utveckla det
              tredje förnybara benet i energisystemet och framför allt det tredje
              förnybara benet i elproduktionssystemet genom elcertifikaten.
            </seg>
            <seg n="5169410d">
              Vi har sedan energiöverenskommelsen ingicks inlett ett ambitiöst
              arbete i regeringen där vi vänder på alla stenar för att se om
              det finns några direkta eller indirekta statliga subventioner
              till den svenska kärnkraften. Det är en uppgift som vi har tagit
              på stort allvar, för vi menade verkligen vad vi skrev när vi ingick
              överenskommelsen. Därför har det arbetet behövt få ta lite tid.
              Jag hoppas att jag i närtid ska kunna återkomma till kammaren
              och redovisa resultatet av det arbetet.
            </seg>
            <seg n="f31f651f">
              När det gäller skadeståndsansvaret angav vi i överenskommelsen
              att kärnkraftsbolagen i ökad utsträckning ska bära sina egna kostnader
              också i form av ett ökat skadeståndsansvar. Det är därför som
              vi från svensk sida har sett till att höja skadeståndsansvaret
              för reaktorinnehavare till 12 miljarder, vilket är högre än i
              Pariskonventionen. Vi går längre än vad många andra länder i världen
              gör.
            </seg>
            <seg n="decffa47">
              När det gäller att ställa om till det förnybara tycker jag att
              det är viktigt att se att vi har valt en strategi i Sverige som
              har varit väldigt framgångsrik, att använda kraftfulla generella
              styrmedel.
            </seg>
            <seg n="4760a182">
              År 1991 var vi det första landet i världen som införde en generell
              koldioxidskatt. Samtidigt har vi ett starkt system när det gäller
              elcertifikaten, till exempel. Tillsammans styr detta mot en utveckling
              där det förnybara nu växer i rekordfart. Sedan alliansregeringen
              tillträdde 2006 har vi sett en femdubbling av vindkraften i Sverige,
              och den biobränslebaserade kraftvärmen växer väldigt starkt.
            </seg>
            <seg n="370f7bdd">
              I tillägg till det har vi kompletterat med särskilt stöd till
              tekniker som är begynnande och som kan behöva stöd för att klara
              en marknadsintroduktion.
            </seg>
          </u>
          <note type="speaker" n="e9ca2787">
            Anf. 83 LISE NORDIN (MP) replik:
          </note>
          <u who="lise_nordin_7a122f" xml:id="i-e42f10eb52a2df29-8" n="ff4aebff">
            <seg n="2aa5f3ae">
              Herr talman! Anna-Karin Hatt säger att det förnybara växer i
              rekordfart. Jag undrar hur man kan göra den bedömningen. Enligt
              de handlingsplaner som alla medlemsländer har skickat in till
              EU-kommissionen ligger Sverige i bottenskiktet vad gäller utbyggnadstakten
              i fråga om förnybart. Vi är näst sämst. Det enda land i EU som
              ligger efter oss i utbyggnadstakt i fråga om förnybar energi är
              Lettland.
            </seg>
            <seg n="6e6a1ad2">
              Sverige har en stor andel förnybar energi tack vare att vi har
              en utbyggd vattenkraft och att vindkraften växer. Men totalt sett
              saktas utbyggnadstakten ned. Det beror förstås på den politik
              som förs. Man skär också ned stödet till utbyggnad av förnybar
              energi.
            </seg>
            <seg n="146c29f6">
              Jag tycker att frågan om skadeståndsansvaret när det gäller kärnkraften
              och att regeringen har höjt det till 12 miljarder kronor måste
              ses i ljuset av vad en kärnkraftsolycka bedöms kosta.
            </seg>
            <seg n="ce0788ff">
              Kärnkraftsolyckan i Fukushima beräknas kosta den japanska staten
              ungefär 1 000 miljarder kronor, och det är bara i det skede man
              befinner sig i nu. Man tror att beloppet på prislappen kan bli
              dubbelt så högt. 12 miljarder, som man kräver de svenska kärnkraftverken
              på, blir en bråkdel. Slutsatsen är att det är de svenska skattebetalarna
              som får agera försäkringsbolag om en olycka skulle ske.
            </seg>
            <seg n="585fe837">
              Man kan räkna på vad det blir per person. Om man tar 1 000 miljarder
              för olyckan i Fukushima minus de 12 miljarder som de svenska kärnkraftsägarna
              tvingas betala och delar det på alla människor som bor i Sverige
              innebär dagens villkor att varje svensk skulle tvingas betala
              strax över 100 000 kronor om en olycka skulle ske i våra kärnkraftverk
              i Sverige.
            </seg>
            <seg n="1ae7a668">
              Innan vi höjer skadeståndsansvaret till vad en olycka i ett kärnkraftverk
              beräknas kosta är kärnkraften subventionerad. Regeringen har lovat
              att det inte ska vara några subventioner. Men eftersom vi inte
              får något besked har vi en passivitet i hela branschen. Vattenfall
              har under hösten gett väldigt olika besked om huruvida de vill
              bygga ny kärnkraft eller inte eftersom de inte vet vad regeringen
              kommer att landa i.
            </seg>
            <seg n="d4954c45">
              Jag vill fråga Anna-Karin Hatt: När kan vi tänkas få klarhet?
              När kan vi i den här kammaren och energibranschen få klarhet i
              vad regeringen anser är en kärnkraftssubvention?
            </seg>
          </u>
          <note type="speaker" n="1bcd6e00">
            Anf. 84 Statsrådet ANNA-KARIN HATT (C) replik:
          </note>
          <u who="unknown" xml:id="i-a461d1aefcb8084b-9" n="48f0be22">
            <seg n="ff73f024">
              Herr talman! Jag kan inte säga annat än att det är lite spännande
              att höra Lise Nordin vara så angelägen om att kraftindustrin ska
              få klara besked när det gäller kärnkraften därför att det eventuellt
              påverkar deras möjligheter att investera i ny kärnkraft. Det var
              en ny vändning från Miljöpartiet, om man säger så.
            </seg>
            <seg n="32ad12ec">
              Jag tycker att vi borde glädjas åt att vi nu ser en rekordsnabb
              utbyggnad av det förnybara, att vi de senaste tolv månaderna har
              fått in 5 terawattimmar vindkraftsel, vilket är lika mycket som
              krävs för att försörja hela Jönköping med el under ett helt år,
              inte bara en gång utan sju gånger om. Om vi lägger ihop vindkraften
              och kraftvärmen har vi fått in 22 terawattimmar förnybar elproduktion,
              vilket är lika mycket som hela skogsindustrin, en av våra viktigaste
              näringar, behöver på ett helt år.
            </seg>
            <seg n="ae8cad45">
              När det gäller försäkringsansvaret är jag den första att stryka
              under att det är jätteviktigt att den svenska kärnkraftsindustrin
              i ökad utsträckning faktiskt får bära sina egna kostnader och
              försäkra sig mot de risker som kärnkraften för med sig. Det är
              just därför som vi har höjt skadeståndsansvaret till 12 miljarder,
              och det är just därför som energiöverenskommelsen också innehåller
              en passus där vi faktiskt skriver att vi avser att utreda frågan
              om ett obegränsat skadeståndsansvar.
            </seg>
            <seg n="ccabe523">
              När det gäller kärnkraften i Sverige är jag övertygad om att
              många av dem som funderar på att investera i svensk kärnkraft
              tydligt har uppfattat vad energiöverenskommelsen innebär. Den
              innebär inga statliga subventioner, vare sig direkta eller indirekta.
              Den innebär att det aldrig får finnas mer än tio reaktorer i Sverige
              och att det inte kommer att bli aktuellt med någon ny reaktor
              på någon ny plats. Det är tydliga förutsättningar. Utifrån det
              förs det samtal mellan kraftindustrin och basindustrin.
            </seg>
            <seg n="3bd712cc">
              Jag kan bara notera att utfallet av de samtalen så här långt
              har lett till en rekordsnabb utbyggnad av den förnybara elproduktionen.
              Och i dagsläget förefaller det inte vara så att det av ekonomiska
              skäl är mest lönsamt att investera i kärnkraft i Sverige.
            </seg>
          </u>
          <note type="speaker" n="91a728cc">
            Anf. 85 KENT PERSSON (V) replik:
          </note>
          <u who="kent_persson_d7bdf7" xml:id="i-6c5f7f06324119bd-5" n="ab11d880">
            <seg n="65e325d3">
              Herr talman! Jag får också instämma i hyllningskören till statsrådet
              på födelsedagen. Jag hoppas att du kan få fira den lite privat
              i kväll och inte bara hålla på med politik.
            </seg>
            <seg n="77e56e6f">
              Innan jag går in på det som jag tänkte ta upp vill jag informera
              om att jag var en av dem här i kammaren som deltog i de energiöverläggningar
              som var före valet. Jag ska inte gå in i detalj på vad som sades,
              för det tänker jag inte säga. Men förutsättningarna för en energiöverenskommelse
              fanns aldrig när det inte fanns möjligheter att diskutera helheten.
              Energiministern kom dit med ett bundet mandat om vad det fick
              föras diskussion om, och kärnkraften ingick inte i det. Så låg
              det faktiskt till. Man ska alltså inte belasta Socialdemokraterna
              för att de smet ut, inte heller Vänsterpartiet eller Miljöpartiet
              för den delen. Det fanns inte förutsättningar att diskutera helheten.
            </seg>
            <seg n="6a3240ff">
              Det var intressant att lyssna på statsrådet. Jag noterar att
              vi har läst samma litteratur, IEA:s årliga rapport. Den är dyster.
              Den säger också klart och tydligt att någonting måste göras. Då
              funderar jag lite grann på det som regeringen skriver i budgetpropositionen.
            </seg>
            <seg n="fc9947c1">
              Regeringens målsättning är att bryta sambandet mellan ekonomisk
              tillväxt och ökad användning av energi och råvaror. Det låter
              väldigt intressant, och jag delar uppfattningen att det behöver
              göras om vi ska kunna klara våra målsättningar. Men det som har
              skett är att vi har ökat energianvändningen och ökat utsläppen
              under 2010. SCB har inte kommit med sin rapport. Det är USA:s
              energimyndighet som jag kan hänvisa till.
            </seg>
          </u>
          <note type="speaker" n="132bdad7">
            Anf. 86 Statsrådet ANNA-KARIN HATT (C) replik:
          </note>
          <u who="unknown" xml:id="i-a461d1aefcb8084b-10" n="48f0be22">
            <seg n="ddbbaf88">
              Herr talman! Det stämmer. Tittar man på statistiken ser man att
              Sverige, liksom många andra länder runt om i världen, har ökat
              sin energianvändning 2010 jämfört med 2009. Men då måste man ta
              hela historien. Vad beror det på? Jo, 2009 hade vi det minns vi
              alla alldeles för väl en stark finanskris och en stark lågkonjunktur
              då en stor del av hjulen i världen faktiskt stannade av. Det var
              en minskad ekonomisk aktivitet. Efter det har vi tack och lov
              sett en del återhämtningstecken, och inte minst i vårt eget land
              har tillväxten kommit i gång igen.
            </seg>
            <seg n="50c255af">
              Skulle man, som Kent Persson antyder, sätta upp något slags absolut
              mål när det gäller energieffektivisering till exempel, som jag
              hörde dig nämna tidigare i debatten, skulle det i praktiken innebära
              att man satte strypsnara på den svenska tillväxten. Vi är ju ett
              exportland där det är viktigt att fundera över hur mycket energi
              det krävs för att producera inte bara de enheter som vi använder
              här hemma i Sverige utan också de vi väljer att exportera. Därför
              behöver man använda definitioner som fångar upp detta.
            </seg>
            <seg n="72eef95e">
              Jag är den första att understryka, precis som jag gjorde i mitt
              inledningsanförande, att jag är väldigt bekymrad över att IEA:s
              rapport pekar på att vi går i fel riktning. Vi är i ganska rask
              takt på väg att haverera möjligheterna att nå tvågradersmålet.
              Det är inte på skoj utan ett faktum som kommer att förändra våra
              livsbetingelser världen över.
            </seg>
            <seg n="c1d57e96">
              Oavsett hur det går i Durban, och kanske ännu mer om man misslyckas
              i Durban, har vi i Sverige ett ansvar för att agera kraftfullt
              för att bidra till att hejda koldioxidutsläppen och minska klimatpåverkan.
            </seg>
          </u>
          <note type="speaker" n="57d6984c">
            Anf. 87 KENT PERSSON (V) replik:
          </note>
          <u who="kent_persson_d7bdf7" xml:id="i-6c5f7f06324119bd-6" n="ab11d880">
            <seg n="473ee05a">
              Herr talman! Det kan inte vara rimligt att vi har en energieffektivisering
              som baseras på ekonomiska tillväxttal. Då får vi en politik som
              svajar. Vi får inte en politik som utgår från vad jorden tål i
              form av energiåtgång och förbrukning av råvaror. Det kan inte
              vara på det sättet.
            </seg>
            <seg n="8cbc2d29">
              Vad vi måste göra är att sätta mål för hur energieffektiviseringen
              ska gå till så att vi når upp till de målen. Vi är det land som
              förbrukar mest energi per invånare. Här finns givetvis möjligheter,
              och framför allt inom bostadssektorn. Ungefär en tredjedel av
              all energiåtgång kommer från den sektorn.
            </seg>
            <seg n="339c0e62">
              Jag förväntar mig att regeringen kommer med ett initiativ för
              hur byggnormer ska se ut för nyproduktion av bostäder och lokaler.
              Det kan inte vara så som jag har sagt tidigare att det är Boverket
              som ska sätta de normerna.
            </seg>
            <seg n="3de011df">
              Jag vill erinra om att det här finns ett EU-direktiv som tydligt
              säger att vi ska nå fram till ungefär ett nollresultat fram till
              2020 för nyproduktionen. Jag förväntar mig att regeringen kommer
              med någonting. Vi kan inte låta en statlig myndighet handha en
              sådan viktig fråga.
            </seg>
            <seg n="dd92ae84">
              Min fråga är: När kommer det? Hur ska vi nå målsättningen att
              bryta sambandet mellan ekonomisk tillväxt och ökad användning
              av energi och råvaror? Jag delar uppfattningen att vi ska nå dit.
            </seg>
          </u>
          <note type="speaker" n="da6c9503">
            Anf. 88 Statsrådet ANNA-KARIN HATT (C) replik:
          </note>
          <u who="unknown" xml:id="i-a461d1aefcb8084b-11" n="48f0be22">
            <seg n="5ab65be1">
              Herr talman! Vi har precis fått höra en av de viktigaste skiljelinjerna
              i svensk miljöpolitik. Antingen är det så att man tror att enda
              sättet att ta hänsyn till miljön och också värna klimatet är att
              minska vår ekonomiska aktivitet, hålla tillbaka tillväxten, och
              att tillväxten är problemet. Eller så tror man på att det svenska
              exemplet som har fungerat historiskt också kan fungera framöver.
            </seg>
            <seg n="5cbb9dde">
              Vi har sett att det är möjligt att förena högt ställda miljö-
              och klimatkrav med en hög ekonomisk tillväxt. Det är faktiskt
              så, vilket många av våra europeiska grannar inte tror, att om
              vi ställer höga miljö- och klimatkrav kan det i sig skapa ekonomisk
              tillväxt. Det kan skapa marknad för miljöteknikindustri inte minst
              här hemma som kan bidra till nya företag och nya jobb i Sverige.
            </seg>
            <seg n="6f307d44">
              Det är ett jätteviktigt område. Vi ser att miljötekniksektorn
              omsätter 120 miljarder i Sverige och sysselsätter 40 000 personer.
              Det skulle kunna bli så mycket mer förutsatt att man har en syn
              på miljö- och klimatpolitik där man tror på utveckling och tillväxten.
            </seg>
            <seg n="ece26bd4">
              När det gäller nära-nollenergibyggnader stämmer det som Kent
              Persson säger. Det finns ett direktiv som vi ska genomföra i Sverige.
              Vi arbetar precis just nu i Regeringskansliet på att ta fram ett
              förslag. Hur skulle en sådan definition kunna se ut?
            </seg>
            <seg n="23d80f2b">
              Det handlar inte om nollenergi då hade det varit väldigt enkelt
              utan om en nära-nollenergibyggnad. Förslaget kommer inom kort
              att kunna gå ut på remiss. Min avsikt är att kunna lägga ett förslag
              på riksdagens bord under våren.
            </seg>
            <seg n="601fc279">
              Det är väldigt viktigt. Ska vi lyckas komma åt klimatutmaningarna
              och lösa klimatproblemen måste vi fortsätta med energieffektivisering
              i de svenska bostäderna. Men vi måste också se till att ställa
              om det svenska transportsystemet så att vi till 2030 kan ha ett
              transportsystem som är helt oberoende av fossila bränslen.
            </seg>
          </u>
          <note n="41854807">
            Överläggningen var härmed avslutad.
          </note>
          <note n="6d6d6317">
            8 § Integration och jämställdhet
          </note>
          <note n="9e0d6eca">
            Föredrogs
          </note>
          <note type="speaker" n="ccb27404">
            Anf. 89 MARIA STENBERG (S):
          </note>
          <u who="maria_stenberg_ac6055" xml:id="i-310faff8ae6410cf-0" n="0414e729">
            <seg n="be7ef6ea">
              Herr talman! Denna kammardebatt ska handla om integration, diskriminering
              och jämställdhetsfrågor. Det är aktuella och viktiga frågor med
              många olika perspektiv. Jag ska belysa några socialdemokratiska
              vinklar.
            </seg>
            <seg n="3a1771ff">
              Som socialdemokrat lever jag efter samhällsvisionen jämställdhet,
              rättvisa och solidaritet. Jag tycker dessa klassiska socialdemokratiska
              värdeord håller än i dag. Men naturligtvis behöver de fyllas med
              politiska alternativ och politiska svar. Det är svar som utgår
              från dagens samhälle och som ser framtidens utmaningar för jämställdheten,
              integrationen och den diskriminering som det går att se prov på
              dagligen.
            </seg>
            <seg n="10fde10d">
              Kvinnor och kvinnors arbete är en fråga om rättvisa, och det
              finns utmanande möjligheter på det området. Det handlar om att
              aktivt öka kvinnors deltagande på arbetsmarknaden, speciellt när
              det gäller kvinnor med utländsk bakgrund och kvinnor som är nyanlända.
              Det är en möjlighet att öka sysselsättningen.
            </seg>
            <seg n="0376d163">
              Arbetslöshetssiffrorna skrämmer för den här gruppen, och deras
              deltagande är betydligt lägre än för gruppen kvinnor som helhet.
              Det behöver inte vara så. Högre ambitioner som innefattar en aktiv
              arbetsmarknadspolitik, en sammanhållen utbildningslinje och en
              stark näringspolitik har gjort och kommer att göra Sverige och
              de människor som bor här starkare.
            </seg>
            <seg n="94d3fbd7">
              Att rusta människor för nya jobb och nya utmaningar är att investera
              för framtiden. Det är en fråga om solidaritet. Samtidigt finns
              det i dag år 2011 provocerande orättvisor på den svenska arbetsmarknaden
              för kvinnor oavsett bakgrund, men tydligast för kvinnor med utländsk
              bakgrund.
            </seg>
            <seg n="f2b75a31">
              Här kommer några axplock av de provocerande orättvisorna: otrygga
              anställningar har ökat, visserligen stimulerande arbetsuppgifter
              som sakta men säkert fylls på med stress och deadlines, den lägre
              livsinkomsten består, hårt styrda arbetsuppgifter med en liten
              eller obefintlig chans att påverka, deltidsanställningar som fortsätter
              i en aldrig sinande ström och kvinnor som är födda i andra länder
              som fastnat i långtidsarbetslöshet och sällan fått chansen till
              ett jobb och därför har stora svårigheter med den egna försörjningen.
            </seg>
            <seg n="349dbbc8">
              Det är en fråga om jämställdhet. När jag nagelfar Arbetsförmedlingens
              statistik och siffermaterial hittar jag nästan ingen positiv utveckling
              för människor med utländsk bakgrund oavsett kön. Det är kallt
              och tufft på arbetsmarknaden för den här gruppen. Men det är en
              grupp där det finns en oanad potential i sysselsättningen. En
              aktiv och stark arbetsmarknadspolitik hade behövts mer än någonsin
              i dag.
            </seg>
            <seg n="65d6b81a">
              Den borgerliga regeringens så kallade arbetslinje har misslyckats
              framför allt för den gruppen. Klyftor och ojämställdhet ökar genom
              att människor förvägras möjligheten till egen försörjning. De
              blir obönhörligt hänvisade till försörjningsstödet hos kommunerna.
              Försörjningsstödet, som är samhällets yttersta skyddsnät, har
              i dag med den borgerliga regeringens politik i stället blivit
              en bister verklighet för många familjers försörjning. I tider
              av arbetslöshet, och framför allt långtidsarbetslöshet, blir den
              förstörda a-kassan ett tydligt tecken på människors sköra förmåga
              till försörjning i ett borgerligt samhällsbygge. Det är en fråga
              om rättvisa.
            </seg>
            <seg n="3a7338ee">
              Herr talman! Jämställdhet mellan kvinnor och män behöver alltid
              debatteras och synliggöras. Men i dagens samhälle är det också
              viktigt att lyfta blicken och se flyktingars och invandrades svårigheter
              att få ett jobb och den diskriminering som många av dem utsätts
              för. Det finns många andra perspektiv som vi behöver debattera
              i jämställdhetens spår.
            </seg>
            <seg n="d58c3821">
              Jag vill belysa några ytterligare saker i jämställdhetens spår
              som vi behöver se och debattera. Unga kvinnor, framför allt inom
              LO-yrken, riskerar på dagens arbetsmarknad att hamna i en aldrig
              sinande ström av visstidsanställningar. Det är anställningsformer
              som kan staplas på varandra. Det finns kvinnor med funktionshinder
              som upplever att handikappet blivit ett viktigare perspektiv än
              förmågan att arbeta och kvinnor från andra länder som ska kämpa
              med språket, miljön, familjen och diskrimineringen på arbetsmarknaden.
            </seg>
            <seg n="560dcd62">
              Det är klart att det går att förbättra, förenkla och klargöra.
              Politik spelar roll. Politiska beslut spelar också roll. Det går
              att göra skillnad om man anstränger sig.
            </seg>
            <seg n="c122e5b1">
              Men om man inte anstränger sig eller har en annan agenda kan
              effekterna av politiska beslut bli som några exempel kan visa.
            </seg>
            <seg n="d56c9011">
              Ett exempel på vad jag menar är den borgerliga regeringens vårdnadsbidrag,
              som visat sig bli den kvinnofälla som vi socialdemokrater varnade
              för. En betydande majoritet av dem som använder vårdnadsbidraget
              är kvinnor, nio av tio senast jag kollade, och 30 procent av dem
              är invandrade kvinnor.
            </seg>
            <seg n="55bbd582">
              Jag påstår här och nu att kvinnor med utländsk bakgrund som står
              långt bort från arbetsmarknaden och har språksvårigheter absolut
              inte får större möjlighet till vare sig ett arbete eller större
              inflytande i samhället med ett vårdnadsbidrag. Jag har faktiskt
              alltid undrat på vilket sätt den borgerliga majoriteten anser
              att ett vårdnadsbidrag gynnar dessa kvinnors språkutveckling och
              deltagande i samhällslivet.
            </seg>
            <seg n="2d12e4cd">
              Ett annat exempel är införandet av en bonusutdelning till de
              sfi-studenter som klarar utbildningen snabbt. Här finns en övertro
              på ekonomiska incitament hos den borgerliga majoriteten som väljer
              att inte se människors olika förutsättningar och möjligheter att
              klara en språkutbildning. Jag kan garantera er att jag inte skulle
              bli bättre på arabiska om jag så fick 12 000 kronor i bonus. Jag
              har helt enkelt svårt med nya språk, och jag tvivlar på att jag
              är ensam om det. Därför väljer vi socialdemokrater att satsa de
              100 miljoner som sfi-bonusen kostar, men även de 600 miljoner
              som finns i etableringslotssystemet hos Arbetsförmedlingen, på
              att förstärka samarbetet och öka samverkan mellan kommunerna kring
              högre kvalitet i insatserna för dem som är nyanlända.
            </seg>
            <seg n="16cfb34e">
              Herr talman! Vi socialdemokrater anser att alla Sveriges kommuner
              ska ta ansvar för flyktingmottagandet. Det gynnar den enskilde
              och det gynnar kommunerna som får nya medborgare med olika och
              unika kompetenser och erfarenheter. Men det är klart att Sveriges
              kommuner måste få ekonomiska förutsättningar för det ur ett långsiktigt,
              förutsägbart och stabilt perspektiv. Det får ju inte bli som i
              dag, när etableringsreformen har bildat ett ekonomisk glapp som
              drabbar både enskilda människor och kommuner. Krångel och strul
              vittnar många handläggare hos både kommun och Arbetsförmedlingen
              om. Det är klart att det går att göra bättre.
            </seg>
            <seg n="33aa8b5d">
              Sveriges kommuner har mycket att ge och tillföra när det handlar
              om insatser för nyanlända: De har tillgång till praktikplatser
              i sina egna verksamheter, de är huvudmän för sfi-undervisningen
              och där finns bostäderna och all annan välfärd nära medborgarna.
              Detta skulle kunna användas på ett bättre sätt i integrationsarbetet.
              Alla skulle vinna på en ökad och mer strukturerad samverkan.
            </seg>
            <seg n="8e7a3bc7">
              Herr talman! Helt kort vill jag säga några ord om jämställdhetsdebatten,
              en debatt som, vilket jag sade tidigare, skulle må så mycket bättre
              om vi fick in andra vinklar och perspektiv och om den även omfattade
              invandrade kvinnors levnadsvillkor i dagens samhälle. Många av
              dessa kvinnor har inget jobb och inget nätverk. De blir då helt
              utlämnade till make och övrig familj. Här lever de, mitt ibland
              oss i det svenska samhälle som tyvärr ibland uppvisar en oförmåga
              att se och hjälpa. Till exempel uteblir kravet på att stå till
              förfogande eller att fullfölja en utbildning. Rädslor och okunskap
              i förhållande till olika kultur och bakgrund blir ett ok för dessa
              kvinnor att bära.
            </seg>
            <seg n="b7fbe079">
              Inget jobb ingen egen inkomst. Ingen egen inkomst inget självbestämmande.
              Inget självbestämmande inga möjligheter till egna livsval. Det
              är vardagen för många av dessa kvinnor. Det går som en cirkel
              runt, runt utan slut.
            </seg>
            <seg n="9ac91919">
              Där ska samhället träda in. Krav ska ställas och möjligheter
              ska ges. Jämställdhet, rättvisa och solidaritet ska omfatta och
              gälla kvinnor och unga flickor oavsett bakgrund som kanske etnicitet
              eller religion.
            </seg>
            <seg n="87e8db58">
              Kartläggning, forskning och struktur är nödvändigt. Vi vet uppenbarligen
              för lite, men det är inte alltför betungande att ta reda på fakta.
              Regeringen borde kunna göra så mycket mer när det gäller integration
              och livssituation för dessa kvinnor.
            </seg>
            <seg n="0ca3ecbd">
              Herr talman! Det är självklart att arbetsmarknadspolitiken har
              en naturlig och viktig roll i integrationsarbetet, och självklart
              står vi bakom alla våra reservationer, men för tids vinnande yrkar
              jag bifall endast till reservation nr 3.
            </seg>
          </u>
          <note type="speaker" n="fa386d72">
            Anf. 90 MEHMET KAPLAN (MP):
          </note>
          <u who="mehmet_kaplan_77f008" xml:id="i-442bfeca5ec03cec-0" n="d3e32d46">
            <seg n="ca5b32c6">
              Herr talman! Utgångspunkten för jämställdhetsfrågorna är från
              regeringens sida att målet för denna politik ska vara att kvinnor
              och män ska ha samma makt att forma samhället och sina egna liv.
              Vi har ett makroperspektiv och vi har ett individperspektiv.
            </seg>
            <seg n="c8b7cf4c">
              Miljöpartiet delar regeringens ambition när det gäller inriktningen
              för politiken. Under fyra punkter ser vi att det finns en idé
              om att inriktningen ska vara till för att uppnå det större syftet.
            </seg>
            <seg n="a7bf3d85">
              Det första är en jämn fördelning av makt och inflytande. Kvinnor
              och män ska ha samma rätt och möjlighet att vara aktiva medborgare
              och att forma villkoren för beslutsfattandet.
            </seg>
            <seg n="48eeddb8">
              Den andra punkten handlar om ekonomisk jämställdhet. Kvinnor
              och män ska ha samma möjligheter och villkor i fråga om utbildning
              och betalt arbete som ger ekonomisk självständighet livet ut.
            </seg>
            <seg n="e181c79e">
              Den tredje punkten handlar om jämn fördelning av det obetalda
              hem- och omsorgsarbetet. Kvinnor och män ska ta samma ansvar för
              hemarbete och ha möjligheter att ge och få omsorg på lika villkor.
            </seg>
            <seg n="1c9ca815">
              Den fjärde punkten handlar om mäns våld mot kvinnor och arbetet
              för att få detta att upphöra. Kvinnor och män, flickor och pojkar
              ska ha samma rätt och möjlighet till kroppslig integritet.
            </seg>
            <seg n="c5e33146">
              Det är vad som är lika. Men det är vägen dit, hur vi når målet
              ett jämställt samhälle, som skiljer oss gröna från regeringen.
              Ökad individualisering av föräldraförsäkringen är en sådan fråga.
              Vikten av offentlig barnomsorg för att stärka kvinnors ställning
              på arbetsmarknaden och omfattningen av detta är en annan, framför
              allt för att få fler män att ta ett ökat ansvar för det obetalda
              arbetet. Om vi ska uppnå ekonomisk jämställdhet och en jämn fördelning
              av det obetalda hem- och omsorgsarbetet måste vi ha ett mer jämställt
              arbetsliv, det område som vårt utskott, arbetsmarknadsutskottet,
              har ansvar för.
            </seg>
            <seg n="dc84a75b">
              Vi måste också ha ett mer jämställt liv utanför arbetet. En avgörande
              aspekt här, herr talman, är föräldraförsäkringen. Miljöpartiet
              har tidigare fört fram idén om en ökad individualisering av den
              försäkringen, och vi talar om en tredelning.
            </seg>
            <seg n="e4319e29">
              När det gäller det argument som då och då kommer upp från den
              borgerliga sidan just när det gäller föräldraförsäkringen, att
              det avgörs bäst hemma vid köksbordet, måste vi förstå att den
              här typen av tankar inte existerar i ett vakuum. Samhällets strukturer
              bidrar starkt till och inskränker människors verkliga frihet att
              välja. En valfrihet som låter som en bra reform kan vara en instängning
              för många individer.
            </seg>
            <seg n="f0884085">
              Att kvinnor i arbetslivet i genomsnitt tjänar mindre än män är
              också en starkt bidragande orsak till denna ojämställda fördelning
              av föräldraledigheten. Utan den jämlikheten finns det egentligen
              ingen riktig valfrihet.
            </seg>
            <seg n="dcd29dff">
              Vi blev tidigare vittne till hur Alliansen i smyg avskaffade
              målet om det jämställda uttaget av föräldraförsäkringen. Det togs
              bort ur Försäkringskassans regleringsbrev från Socialdepartementet.
              När ansvarig minister fick frågan om jämställdhetsingången skakade
              man på huvudet och ryckte på axlarna.
            </seg>
            <seg n="08363be6">
              Ett av fackförbunden, TCO, presenterade för ett par veckor sedan
              ett nytt jämställdhetspolitiskt program där det bland annat föreslås
              just ingångar när det gäller de så kallade pappamånaderna för
              att vi ska kunna hantera arbetslivet också i övrigt på ett mer
              jämställt sätt.
            </seg>
            <seg n="ea56b523">
              Vårt område, jämställdhet och integration, som vi i dag debatterar
              går inte att rycka loss från helheten. Det vi gör inom ett utgiftsområde
              påverkar utgiftsområde 13 mycket tydligt.
            </seg>
            <seg n="5a61e41f">
              Vi måste börja arbeta med jämställdhet på ett integrerat sätt.
              Det har gjorts mycket på området. Men de senaste åren ser vi att
              problemen har blivit större när det gäller siffrorna som inte
              går åt rätt håll. Vi har mycket att vara stolta över när det gäller
              vårt land Sverige, men på jämställdhetsområdet måste arbetet fortgå
              och intensifieras, inte monteras ned eller döljas bakom snygga
              formuleringar.
            </seg>
            <seg n="d2c66fd1">
              Vi lät riksdagens utredningstjänst genomföra en fördelningspolitisk
              analys av vår ekonomiska politik och utgiftsområde 13 som ingår
              där. Denna analys visar att kvinnorna får drygt 60 procent av
              den totala förändringen av nettoinkomsten.
            </seg>
            <seg n="c16b045b">
              Om vi tittar på hur det har sett ut de senaste åren i Sverige
              ser vi att skattesänkningar för redan högavlönade har betalats
              med försämringar i trygghetssystemen för sjuka och arbetslösa.
              Återigen rör vi oss inom flera olika utgiftsområden.
            </seg>
            <seg n="1b0650bf">
              Under den förra mandatperioden fick den rikaste tiondelen en
              större inkomstökning än den halva av befolkningen som tjänar minst
              fick tillsammans. Det är en förskjutning och en orättvisa som
              sprider sig.
            </seg>
            <seg n="e2b67917">
              Nästan 60 procent av skattesänkningarna gick till män samtidigt
              som kvinnor i högre grad än män drabbas av försämringarna i just
              sjuk- och föräldraförsäkringarna.
            </seg>
            <seg n="a2b28e45">
              När det gäller idén om hur vi ska få till stånd en liten förändring
              i det stora skepp som stävar mot framtiden tror vi att vi måste
              minska löneskillnaderna mellan män och kvinnor i den statliga
              verksamheten där vi faktiskt kan påverka. Den svenska modellen
              är unik och har tjänat oss väl när det gäller arbetsmarknadens
              parter. Men staten är en part, och kommunerna är också parter
              i detta. Där har vi politiker som sitter och bestämmer.
            </seg>
            <seg n="9e10e721">
              Beträffande den del som handlar om integration vill jag ta upp
              några frågor, och jag kommer att återkomma till det i mina repliker
              till de borgerliga företrädarna.
            </seg>
            <seg n="4c99ffc2">
              Vi vet att alla inte har samma rättigheter och möjligheter att
              verka i landet Sverige. I statistiska granskningar av arbetsmarknaden,
              den politiska arenan och brottsutsattheten framträder uppenbara
              olikheter mellan grupperna. Än tydligare blir skillnaderna i människors
              egna upplevelser av samhället om man tar sig tid att lyssna på
              dessa berättelser. Det handlar om fruktlös jakt på arbete, om
              sexistiska kränkningar i form av ord, tafs och våld, om timslångt
              sökande efter ett kafé där man kommer in med rullstolen.
            </seg>
            <seg n="b5a38177">
              Vi kan inte hävda att Sverige är ett jämställt och jämlikt land
              på detta område, lika lite som vi kan säga att vi är sämst. Vi
              är på god väg. Vi har jobbat mycket med dessa frågor. Men att
              luta sig tillbaka och tro att arbetet är klart är mycket förmätet,
              men det är det som vi ibland hör från vissa regeringsföreträdare.
            </seg>
            <seg n="16d81115">
              Beträffande utgiftsområdet som sådant håller vi med om det som
              Socialdemokraternas företrädare säger om sfi-bonusen. Drygt 20
              miljoner kronor har betalats ut i sfi-bonus. Bonusen har i första
              hand kommit de redan studievana till del, personer som även utan
              bonus hade klarat sina sfi-studier under utsatt tid. Precis som
              Maria Stenberg sade handlar det faktiskt om mer än piskor.
            </seg>
            <seg n="3e94df34">
              De medel som i dag betalas ut som bonus behövs mycket bättre
              i den ordinarie verksamheten för att just stärka sfi-undervisningen,
              sfi-lärarnas förutsättningar och alla elevers möjligheter att
              lära sig svenska.
            </seg>
            <seg n="c27995af">
              Här är det viktigt att komma ihåg den inställning till språket
              som vi har här i Sverige. Ibland märker vi när vi är i andra länder
              att vi som svenskar har ett mycket märkligt förhållande till vårt
              språk. Jag skulle nästan vilja kalla det för språkfascism, men
              jag gör inte det eftersom det ändå finns en idé om att det är
              viktigt att lära sig språket, att intonation är viktigt och att
              språkmelodi är viktigt. Men hur viktigt är det, och vilken gräns
              sätts för att kunna hantera en ansökan när företaget skriver att
              man ska kunna prata och skriva flytande svenska? När vi är med
              utskottet eller på enskilda utrikesresor och faktiskt ser hur
              många andra länder har löst frågan rätas många frågetecken ut.
            </seg>
            <seg n="8464ca64">
              Vi föreslår att sfi-bonusen avskaffas och att de medel som är
              avsatta för detta ändamål används för att stärka den ordinarie
              undervisningen. Vi har därför omfördelat 100 miljoner kronor från
              vårt utgiftsområde 13 till utgiftsområde 16 under utbildningsutskottets
              domäner, vilket absolut inte ska tolkas som att vi tycker att
              det är mindre viktigt med svenskundervisning.
            </seg>
            <seg n="8e1d7d78">
              Herr talman! Jag vill avsluta med att ta upp en viktig ansats
              när det gäller en av våra motioner och reservation 5. Under mina
              resor runt om i landet då jag har besökt ett antal arbetsplatser
              inom de så kallade gröna näringarna har jag nämligen blivit förvånad
              över att det är så pass få företagare med utomeuropeisk bakgrund
              inom detta viktiga område, trots att vi vet att andelen utrikes
              födda företagare inom andra branscher är förhållandevis större.
              Vi vet att få nyanlända invandrare bosätter sig på landsbygden
              eller får arbete i företag som etablerar sig på landsbygden. Vi
              tror att en ökad etablering av utrikes födda på landsbygden faktiskt
              kan åstadkomma många positiva saker. Det går att uppnå. Det finns
              en utredning, Mångfald som möjlighet , där det föreslås en rad
              konkreta åtgärder såsom grön lots, grön validering, grönt kort
              och grön sfi, exportsatsningar med invandrare som representanter
              och andra strukturella åtgärder.
            </seg>
            <seg n="180864fc">
              Att finna dessa positiva incitament till boende utanför storstadsregionerna
              tycker vi är en angelägenhet för alla parter. Att kommentera detta
              med bara någon mening i betänkandet tycker jag är lite märkligt
              med tanke på att det är den typen av incitament som regeringen
              normalt arbetar med.
            </seg>
            <seg n="d27d6d55">
              Med dessa ord yrkar jag bifall till vår reservation 5, och jag
              hoppas att kunna återkomma i den fortsatta debatten när det gäller
              de andra frågorna.
            </seg>
          </u>
          <note type="speaker" n="60a148eb">
            Anf. 91 MIKAEL JANSSON (SD):
          </note>
          <note n="c743d893">
            Herr talman! Eftersom Sven-Olof Sällström har fått stryka sig
            från talarlistan på grund av sjukdom är jag primärt här för att
            yrka bifall till hans förslag. Jag yrkar därmed bifall till motion
            A388 av Sven-Olof Sällström och bifall till reservationerna 1
            och 2.
          </note>
          <note type="speaker" n="87e3bef7">
            Anf. 92 CHRISTINA HÖJ LARSEN (V):
          </note>
          <u who="christina_hoj_larsen_8cce04" xml:id="i-7bf9e21b867443a2-0" n="6384f66b">
            <seg n="e0ee1c5f">
              Herr talman! När jag skulle skriva detta anförande kände jag
              att det i den integrationspolitiska debatten finns någonting som
              lite grann skaver i skon, så jag undrar: Vad är det som ligger
              där och skaver? Är det den mycket oroväckande statistik som visar
              att fattigdomsgraden i Sverige alltmer kopplas till etnisk bakgrund?
            </seg>
            <seg n="9a4328ee">
              SCB:s siffror visar att de mest sårbara är utomeuropeiska invandrare
              som varit i vårt land mindre än tio år. Av dessa räknas 60 procent
              som fattiga de har mindre än 60 procent av medianinkomsten.
            </seg>
            <seg n="19f860ce">
              Klasstrukturerna har fått en etnisk dimension. Fattigdomen har
              fått färg. Detta sammanfaller självklart med svårigheterna för
              dem som slarvigt kallas utlandsfödda att komma in på arbetsmarknaden.
              Sedan tidigare vet vi att den strukturella diskrimineringen på
              arbetsmarknaden gör det betydligt svårare för människor med utländskt
              klingande namn att kallas till intervju. Vi vet att kompetens,
              utbildning och yrkeslivserfarenhet inte tas till vara i samma
              utsträckning när din bakgrund är utomeuropeisk som när du har
              dina rötter i Norden.
            </seg>
            <seg n="9d197e07">
              Herr talman! Är det kanske regeringens konsekventa privatiseringsiver
              som skaver?
            </seg>
            <seg n="90102799">
              Genom systemet med etableringslotsar försöker regeringen i vanlig
              ordning leka affär, till synes utan att låta sig störas av att
              resultaten uteblir just för dem som skulle hjälpas av reformen.
            </seg>
            <seg n="f5078037">
              TV4 visade för knappt en månad sedan att endast ett fåtal har
              fått arbete genom reformen trots att denna kostar nästan 1 miljard.
            </seg>
            <seg n="32c2f4a5">
              Just som med jobbcoacherna skapas ett system där företag utan
              större ansträngning kan plocka ut ersättning för oseriös verksamhet.
              Etableringslotsen får ersättning endast för att träffa den arbetssökande
              tre timmar i månaden oavsett vilka utgångspunkter eller behov
              man egentligen har.
            </seg>
            <seg n="19038986">
              Befintlig mottagning i kommunerna slås sönder, och även om duktiga
              och engagerade människor tar sig an etableringsuppdraget är helhetssynen
              slagen i spillror. Kommunerna lägger ned arbetet med arbetsförberedande
              insatser eftersom de inte längre ersätts för sitt arbete, och
              Arbetsförmedlingen har ännu inte hunnit få till stånd nya.
            </seg>
            <seg n="571f0336">
              Etablering för familj, barn, funktionshindrade eller gamla faller
              mellan stolarna i det strikta arbetsmarknadsperspektiv som numera
              kallas arbetslinjen. Det är som om varje människa inte också är
              en del av ett sammanhang som måste fungera. Barnen måste ha plats
              i barnomsorgen. Anhöriga med hjälpbehov måste ges assistans och
              gamla en plats i samhället.
            </seg>
            <seg n="6d8aaf0f">
              Det är någonting som skaver i skon, herr talman!
            </seg>
            <seg n="3bf21865">
              Det kan även vara det faktum att det är en välutbildad amerikan
              som av familjeskäl flyttat till Sverige som är den typiska mottagaren
              av en sfi-bonus, till exempel i Malmö. Där är det få som sökt
              bonusen, och av de 72 personer som sedan september förra året
              fått pengar var 53 placerade på sfi:s högsta kursnivå. Dessa elever
              har generellt mer än tolv års utbildning med sig från hemlandet.
              På den lägsta kursnivån, som rymmer personer som oftast har mindre
              än sex års skola bakom sig, har endast en enda elev lyckats få
              pengar.
            </seg>
            <seg n="5ba13863">
              Sfi-undervisningen är i många fall alldeles för likriktad och
              inte av tillräckligt hög kvalitet. Människor som redan har en
              yrkesutbildning och som är ivriga att komma direkt ut i arbetslivet
              sitter fortfarande tillsammans med människor som behöver särskilt
              anpassad undervisning för att påbörja den svåra alfabetiseringsprocessen.
            </seg>
            <seg n="59e58549">
              Vid ett besök i Falköping nyligen träffade jag en kvinna som
              i 25 år arbetat som frisör i sitt hemland. Hon ville inget annat
              än att få plocka upp saxen och fortsätta att arbeta i Sverige.
              Hon saknade verkligen yrkesinriktad svenska för invandrare som
              lättare kan kombineras med yrkespraktik.
            </seg>
            <seg n="d7f5bbba">
              Jag vill inte veta allt om kantarell, sade hon. Jag vill bara
              lära vanlig svenska så att jag kan börja jobba.
            </seg>
            <seg n="0e35b3bc">
              Ja, herr talman, allt det här skaver naturligtvis. Men mest av
              allt skaver det som det inte sägs så mycket om i betänkandet.
              Det gnager att regeringen inte ser en tydlig koppling mellan hur
              människor behandlas i asylprocessen och dessa människors möjligheter
              att sedan släppas in i det svenska samhället.
            </seg>
            <seg n="e95ca78a">
              När asylsökande nekas samma rätt till vård som övriga invånare
              skickas en tydlig signal: Du är inte som vi. Din hälsa är inte
              lika värdefull som vår.
            </seg>
            <seg n="0c2e91a0">
              När somaliska familjer nekas familjeåterförening med barn, föräldrar
              eller en kärlek skickas en tydlig signal: Du är inte som vi. Din
              familj är inte lika värdefull som vår.
            </seg>
            <seg n="ed1a9bef">
              När människor från andra delar av världen inte får sin utbildning
              eller yrkeslivserfarenhet validerad och när deras kompetens inte
              efterfrågas på arbetsmarknaden skickas en tydlig signal: Du är
              inte som vi. Ditt kunnande är inte lika värdefullt som vårt.
            </seg>
            <seg n="97ea8b68">
              Individen kanske en mamma, en basketspelare eller en frisör blir
              endast en del av en stor, grovt utmejslad grupp: utlandsfödda.
            </seg>
            <seg n="9268b096">
              Stenen som verkligen skaver i skon är obehaglig. Den orsakas
              av en segregation som skär igenom hela samhället det gäller då
              bostäder, skola och arbete. Det som krävs är en politik för full
              sysselsättning, för fler och bättre bostäder och för en välfärd
              som drivs utifrån invånarnas behov, inte utifrån regeringens behov
              av att låta företagen leka affär med skattepengar.
            </seg>
            <seg n="ed9fd33f">
              Stenen orsakas även av en strukturell rasism som drabbar delar
              av befolkningen i livets alla skeden när dessa människor söker
              bostad och söker jobb och när deras barn går i skolan.
            </seg>
            <seg n="bca2d800">
              För att plocka bort den stenen ur skon krävs det en politik som
              utjämnar klassklyftorna samt en rejäl upprustning av välfärden.
            </seg>
            <seg n="3369211e">
              Vänsterpartiet har en politik för full sysselsättning och utvecklad
              välfärd. Vi vill dessutom ersätta lotssystem och sfi-bonus med
              ökade anslag till kommunerna för flyktingmottagande samt lagstifta
              om att samtliga kommuner ska vara skyldiga att ta emot flyktingar.
            </seg>
            <seg n="5aa8c110">
              Herr talman! För några timmar sedan arrangerade Fem-i-tolv-rörelsen
              en manifestation mot rasism här i riksdagen. Jag läste då upp
              ett stycke ur en text som Jonas Hassen Khemiri publicerade i DN
              den 19 december förra året, en vecka efter terrordådet på Drottninggatan.
            </seg>
            <seg n="6ec07d6d">
              Texten handlar om att reduceras till att företräda ett de, om
              att förminskas som människa så att man endast representerar en
              stor diffus grupp.
            </seg>
            <seg n="9c27e735">
              Ett kort utdrag ur det Hassen Khemiri skriver:
            </seg>
            <seg n="0655a1eb">
              Jag ringer mina bröder och säger: Det hände en så sjuk sak i
              går. Har ni hört? En man, en bil, två explosioner, mitt i city.
            </seg>
            <seg n="1193661d">
              Jag ringer mina bröder och säger: Nej ingen dog. Eller. En dog.
              Han dog. Han som inte är vår bror. Men visst. Vissa kommer försöka
              sammankoppla honom med oss. Hans namn, hans ursprung, hans hårfärg.
              Tillräckligt likt (eller inte likt alls).
            </seg>
            <seg n="c8a7108a">
              Jag ringer mina bröder och säger: Akta er. Ligg lågt i några
              dagar. Lås dörren. Dra för gardinerna. Om ni måste gå ut. Lämna
              Palestinasjalen hemma. Bär inte på någon misstänkt väska. Höj
              volymen i lurarna så att ni inte blir berörda av folks kommentarer.
              Blunda för att slippa folks blickar. Viska på tunnelbanor, skratta
              lågt på biografer. Smält in, gör er osynliga, förvandla er till
              gasform. Väck ingens och jag menar ingens uppmärksamhet.
            </seg>
            <seg n="140cd1d1">
              Herr talman! Så skriver Jonas Hassen Khemiri. Det är denna verklighet
              vi måste ändra på en verklighet där ursprung gör att individer
              klumpas ihop i grova kategorier som förstärker klassklyftor och
              segregation. Det är denna verklighet som skaver i skon.
            </seg>
            <seg n="26374ee1">
              Naturligtvis ställer jag mig bakom Vänsterpartiets alla reservationer
              här och det särskilda yttrande som beskriver vår politik. Men
              för tids vinnande yrkar jag bifall endast till reservationerna
              4 och 8.
            </seg>
          </u>
          <note type="speaker" n="119d7b88">
            Anf. 93 HANIF BALI (M):
          </note>
          <u who="hanif_bali_a8fef4" xml:id="i-930f569b469139a5-0" n="618fb9b1">
            <seg n="3e2fa50d">
              Herr talman! I december 2010 genomförde Alliansen en av de viktigaste
              reformerna för att förstärka arbetslinjen. Det var den nya etableringsreformen
              för nyanlända som då sjösattes.
            </seg>
            <seg n="a0484689">
              I slutet av 1970-talet och i början av 1980-talet störtdök sysselsättningen
              bland utrikesfödda. Från att sysselsättningen bland utrikesfödda
              tidigare hade varit högre än bland inrikesfödda blev det en störtdykning
              till en drygt 20 procentenheter lägre sysselsättning, och sysselsättningen
              fortsatte att sjunka. Fortfarande har det inte skett en återhämtning.
            </seg>
            <seg n="7517088a">
              År 1982 togs beslutet att börja särbehandla invandrare. År 1982
              togs beslutet att arbetsmarknaden inte längre skulle vara motorn
              för nyanlända in i det svenska samhället, utan det skulle vara
              kommunernas socialförvaltningar. På den tiden då Domus hette Domus
              bestämde sig Sverige för att arbetslösa svenskar behövde jobb
              medan invandrare skulle få en kommunal snuttefilt från socialförvaltningen.
            </seg>
            <seg n="a0de67a0">
              Det är därför glädjande att Alliansen nu tar ansvar för de nyanlända
              och för att bryta denna negativa trend. Nyanländas första kontakt
              med samhället är nu arbetsförmedlare. Vi har tillsammans med Miljöpartiet
              öppnat för en ny form av invandring, som bygger på att man har
              ett jobb redan innan man sätter sin fot i Sverige. Andelen invandrare
              som under sitt första år har fått en kontakt med arbetsmarknaden
              var förut bara 50 procent på ett helt år. Sedan denna reform har
              90 procent fått kontakt med arbetsmarknaden på ett halvår.
            </seg>
            <seg n="a111d50d">
              Etableringsreformen tar också tag i de enorma skillnader som
              finns i kommunernas mottagande. Det gjordes en undersökning 2003
              som visade att i Sigtuna var 91,9 procent av alla bosnier sysselsatta.
              Motsvarande siffra i Malmö var 52,6 procent. Denna skillnad är
              oacceptabel och orimlig. Vi kan inte kräva att någon, svensk eller
              utrikesfödd, ska ha förståelse för socialförvaltningarnas inkompetens
              vid val av bostadsort. Ännu mindre kan man acceptera dessa ödesdigra
              konsekvenser för ens framtid. Det är därför vi lyfter upp integrationsfrågan
              från att vara en kommunal angelägenhet till att vara en nationell
              angelägenhet.
            </seg>
            <seg n="2a85b9ff">
              Det finns dock många utmaningar kvar. Den första är bostäder.
              Där jobben finns, finns inte bostäder. Så ser det ut i detta land.
              Det drabbar alla, men det drabbar främst dem som vill ta sitt
              första steg i det svenska samhället ungdomar och invandrare. Vi
              har hög arbetslöshet i vissa regioner och arbetskraftsbrist i
              andra. Samtidigt har det aldrig skett att en politiker pekat på
              en markplätt i Helsingfors, Göteborg eller Malmö och sagt att
              man får bygga där, och så har ingen byggt. Det har aldrig skett.
              Det finns inte brist på vare sig vilja att bygga eller pengar
              från bostadsbolagens sida.
            </seg>
            <seg n="6165da7e">
              Det är därför jag nu vänder mig till stadsbyggnadsnämnder och
              kommunalråd men även nejsägande medborgare i alla landets tillväxtregioner
              och säger att vi behöver bostäder. Vi behöver bygga, vi behöver
              bygga ut och vi behöver bygga tätt, men ni står i vägen. Jag vet,
              jag vet; det finns alltid en ek att rädda, en buske att ockupera,
              en groda i fara eller en sluss att bevara absolut! Problemet är
              dock att Sverige inte tog sig ur fattigdom och blev det land det
              blev genom att vi bestämde oss för att bo som barnen i Bullerbyn.
            </seg>
            <seg n="bf8ec5cc">
              Det är därför vi måste vara självkritiska i alla partier, från
              SD till Vänsterpartiet, sossarna, Miljöpartiet och Alliansen.
              Vi tenderar att alltid lyssna på dem som tycker att det här med
              bostäder är bra fast inte här. Det här med arbetsplatser är bra
              fast ska vi verkligen bygga dem här? Den fajten måste vi ta. Från
              reaktionära, blåhåriga nejsägare till hampaodlande trädkramare
              måste vi ta den fajten. Vi får inte Sveriges arbetsmarknadspolitik
              och integrationspolitik att funka annars. Det är en av de stora
              utmaningarna för integrationspolitiken.
            </seg>
            <seg n="dac1e581">
              Det var den första utmaningen. Den andra utmaningen är socialbidragen.
              Sedan nyanlända hamnade i socialbidragens fälla i början av 80-talet
              har det haft katastrofala följder för sysselsättningen. Vad blev
              svaret och reaktionen från politikerna? Jo, vi började diskutera
              strukturell diskriminering. Vi började diskutera skolavslutning
              i kyrkan. Vi började diskutera samförstånd kontra nationell identitet.
              Jag kan dra exempel: I Botkyrka ville kommunen ge en get till
              varje invandrad kvinna, för det trodde man var lösningen. I samma
              kommun rasar SD över att det finns separata grillar för fläsk
              och nötkött i vissa parker.
            </seg>
            <seg n="7cefbe78">
              Samtidigt ignorerar vi det enkla faktumet att marginaleffekten
              för att ta ett jobb för en nyanländ invandrarfamilj som har två
              barn och går på socialbidrag är 105 procent. Man förlorar pengar
              på att ta ett jobb. Sedan sitter vi här och undrar varför folk
              inte är i arbete. Vi har konstruerat ett bidragssystem som gör
              att du faktiskt kan få mer pengar i plånboken av att föda ett
              till barn än om du tar ett jobb. Du tjänar mer på att sätta ett
              till barn i fattigdom för det är vad det är än att ta ett jobb
              och börja bygga en framtid, en karriär och en delaktighet i samhället.
              Sedan står vi här och undrar varför endast 60 procent av utrikesfödda
              kvinnor är i arbete.
            </seg>
            <seg n="6d72a140">
              Detta är enkla ekonomiska fakta som vi inte konfronterar. 67
              procent av alla med långvarigt socialbidrag är utrikesfödda. I
              diset mellan batik, kryddstarka maträtter i Folkets Hus och hetsande
              mot religioner och folkslag har vi glömt bort dessa enkla, grundläggande
              ekonomiska faktorer. Får människor mer pengar av att gå på bidrag
              än av att arbeta kommer de att gå på bidrag. Jag förstår Socialdemokraterna
              och Vänsterpartiet när de vill att bidragen ska vara höga för
              människor som temporärt faller, så att de kan studsa upp på detta
              skyddsnät till ett bättre liv. Jag har förståelse för den tanken.
              Men för människor som alltid har varit och är på botten är detta
              nät över deras huvuden inget annat än en bur.
            </seg>
            <seg n="c9eef45e">
              Om jag ska vara ärlig mot människorna i denna kammare och er
              som tittar på detta kan vi vara aktiva här och driva på för en
              snabbare integration av de nyanlända. Vi kan se till att fler
              hamnar i arbete snabbare. Vi kan se till att svenskundervisningen
              blir lite bättre. Men ska vi verkligen lösa de integrationsproblem
              som finns i Sveriges förorter måste vi ta tag i den svenska bidragsmodellen.
              Den viljan måste vi ha. Vi måste se över den retroaktiva föräldraförsäkringen,
              vi måste se över svenskundervisningen och vi måste ta tag i socialbidragen.
            </seg>
            <seg n="b9ebfff2">
              Trots den alarmerande bild jag har målat upp pekar det faktiskt
              åt rätt håll. Sedan reformen har, enligt de preliminära siffror
              som kommit in, andelen människor som hamnat i arbete fördubblats.
              Det är fortfarande väldigt låga procent efter ett år, men det
              vi har gjort tyder på att det blir bättre. Alliansens skifte i
              mottagandet har slagit fast att det är arbete som är motorvägen
              i det svenska samhället inte bidrag, getter, kryddstark mat på
              Folkets Hus, hets mot folkgrupp eller hets mot religioner.
            </seg>
            <seg n="ac5438f1">
              Med arbetslinjen kommer Sverige att fortsätta att bli ett ännu
              mer fantastiskt land. Därför, herr talman, yrkar jag bifall till
              förslaget i betänkande AU1.
            </seg>
          </u>
          <note type="speaker" n="ca664415">
            Anf. 94 MARIA STENBERG (S) replik:
          </note>
          <u who="maria_stenberg_ac6055" xml:id="i-310faff8ae6410cf-1" n="0414e729">
            <seg n="8161f1c4">
              Herr talman! Denna debatt om integrationspolitiken är rätt intressant,
              och jag har lyssnat med intresse på Hanif Balis inlägg.
            </seg>
            <seg n="2af536d6">
              Jag sade i mitt anförande att kommunerna har bra förutsättningar
              att göra etableringen i Sverige lite snabbare och smidigare. Man
              har tillgång till arbetsplatser, man står för sfi-undervisning
              och så vidare.
            </seg>
            <seg n="1eaeeaad">
              Därför läste jag med rätt stort intresse Hanif Balis debattinlägg
              i Svenska Dagbladet på Brännpunkt för en tid sedan, och jag ska
              citera ur det: Regeringen har sedan årsskiftet lagt detta ansvar
              på Arbetsförmedlingen. Vi befarar att Arbetsförmedlingen inte
              kommer att uppnå samma goda resultat.
            </seg>
            <seg n="cfca41b1">
              Då blir min fråga: Om Hanif Bali, som är moderat och representerar
              regeringspartiet, nu har de goda erfarenheterna av att åtminstone
              hans egen hemkommun har så goda erfarenheter av att bedriva integrationsarbete,
              varför har då inte arbetsmarknadsutskottets moderater fått gehör
              hos regeringen för att även kommuner borde få bedriva lotsverksamhet?
            </seg>
          </u>
          <note type="speaker" n="e5acf6b6">
            Anf. 95 HANIF BALI (M) replik:
          </note>
          <u who="hanif_bali_a8fef4" xml:id="i-930f569b469139a5-1" n="618fb9b1">
            <seg n="f5f751c2">
              Herr talman! Det var en väldigt bra fråga. Svaret är väldigt
              enkelt, nämligen att Solna är en parentes på den svenska kommunkartan.
              Det är inte så att 80 procent av alla utrikes födda som kommer
              in i landet får arbete inom två år, som det är i Solna. Så ser
              det inte ut.
            </seg>
            <seg n="7f22500f">
              I Malmö, Göteborg och i gemene kommuner ser det väldigt dåligt
              ut. Det vi pratar om är att de kommuner som är bra ska få vara
              med. Men då tycker jag att vi ska vara ärliga. I Solna är vi för
              denna reform att Arbetsförmedlingen tar ansvaret. Vi tar en smäll,
              absolut, men genomgående i landet är det ett lyft. Arbetsförmedlingen
              kanske inte är lika bra som de bästa kommunerna, men Arbetsförmedlingen
              är definitivt mycket bättre än de flesta dåliga kommuner. Så är
              det.
            </seg>
            <seg n="1cd10fd3">
              Därför kräver vi inte att vi ska gå tillbaka till det system
              som fanns förr. Det är inte så att gemene kommun är bättre än
              vad Arbetsförmedlingen är på att hitta jobb och se till att utrikes
              födda kommer i arbete. Vi har provat det sedan 1982, och det funkade
              inte. Det funkade på vissa ställen, Gnosjö, Solna, parenteser
              på kartan. Det är därför som vi gör detta skifte och ser till
              att det är professionella arbetsförmedlare som tar hand om dem
              och att det är lotsar som ser till att de hamnar i arbete.
            </seg>
            <seg n="57fa1e87">
              Sedan tycker jag att vi kan ha en diskussion, absolut, om kommuner
              ska kunna gå in som lotsar. Ja, om de kan garantera att de har
              en hög kvalitet på sin verksamhet. Det är en framtidsdiskussion
              som jag är redo att ta.
            </seg>
          </u>
          <note type="speaker" n="61a844fe">
            Anf. 96 MARIA STENBERG (S) replik:
          </note>
          <u who="maria_stenberg_ac6055" xml:id="i-310faff8ae6410cf-2" n="0414e729">
            <seg n="eaed7836">
              Herr talman! Det är intressant, därför att jag tror att det finns
              en poäng i att även Sveriges kommuner skulle kunna få bedriva
              lotsverksamhet. Jag har inte sagt att alla kommuner var världsbäst
              på integration, snarare tvärtom. Men det var lite intressant att
              Hanif Bali i sitt inlägg sade att 90 procent har kontakt med arbetsmarknaden.
              Jag förmodar att han menade att 90 procent av de nyanlända har
              kontakt med Arbetsförmedlingen.
            </seg>
            <seg n="a2c88673">
              Det finns en del saker som blir lite intressanta här. När det
              gäller etableringsreformen handlar det om att Arbetsförmedlingen
              har ansvaret under de två första åren. Vi socialdemokrater har
              försökt debattera vad som händer efter de två första åren. Det
              är bara att titta på fakta, att etableringen på arbetsmarknaden
              tar längre tid. Då har vi befarat att en del av det ansvaret hamnar
              hos kommunerna. Hanif Bali konstaterar också i sin debattartikel
              att Solna som kommun riskerar att få betala för någon annans misslyckande.
              Då blir det rätt intressant att fråga om Hanif Bali tror att den
              borgerliga regeringen som är moderatledd kommer att underlätta
              för kommunerna att bidra till lotsverksamheten. Som vi hörde i
              en annan debatt handlar lotsverksamhet i dagsläget om tre timmar
              i månaden, och jag tror att kommunerna kanske kan prestera något
              bättre än så.
            </seg>
            <seg n="f2f2604b">
              När tror Hanif Bali, som representerar Moderaterna, att vi kan
              få se ett förslag om att även kommunerna ska få ett mer strukturerat
              arbete och också kunna ingå i lotsverksamheten för nyanlända?
            </seg>
          </u>
          <note type="speaker" n="9e8c05b1">
            Anf. 97 HANIF BALI (M) replik:
          </note>
          <u who="hanif_bali_a8fef4" xml:id="i-930f569b469139a5-2" n="618fb9b1">
            <seg n="0ce9f841">
              Herr talman! För det första vill jag korrigera lite fakta.
            </seg>
            <seg n="83412e06">
              Det är inte så att en lots måste ställa upp i bara tre timmar.
              Det är en miniminivå. Och jag tycker att det är mycket rimligare
              att titta på resultat än att mäta hur många timmar folk spenderar
              med varandra. Det viktiga är att människor hamnar i jobb.
            </seg>
            <seg n="6a699020">
              Lotssystemet är konstruerat så att det inte går att få ekonomi
              i en lotsverksamhet om inte människor hamnar i arbete. Den stora
              kritiken mot denna reform har ju varit att lotsutförare får för
              lite pengar per person. Systemet bygger helt och hållet på att
              lotsarna får människor i arbete, och det tycker vi är ett bra
              incitament.
            </seg>
            <seg n="dd7e9cbf">
              Detta var det som jag först ville korrigera.
            </seg>
            <seg n="2cd23dcf">
              För det andra pratar Maria Stenberg om Solna, vilket gör mig
              väldigt glad. Jag har ett särintresse i denna fråga, och jag har
              full förståelse för att regeringen måste ha ett allmänintresse.
              Men jag gör vad jag kan för att se till att den handfull duktiga
              kommuner som är bra på det här ska kunna få gehör hos regeringen.
              Vill du ansluta dig till den kampen är du varmt välkommen.
            </seg>
            <seg n="98c115bb">
              När det gäller de förutsättningar som finns har 90 procent kommit
              i någon form av kontakt med arbetsmarknaden, arbetsförberedande
              insatser och så vidare. De 10 procent som inte har gjort det har
              oftast blivit föräldraförsäkrade. De har fått barn och är därmed
              lediga.
            </seg>
            <seg n="43b8ecb7">
              Statistiken ser väldigt bra ut, och det ser ljust ut inför framtiden.
              Men för att lösa hela det här problemet måste vi ta ett helhetsgrepp
              på integrationspolitiken och inte diskutera bara de nyanlända
              utan även folk som har varit här väldigt länge.
            </seg>
          </u>
          <note type="speaker" n="84e22941">
            Anf. 98 ISMAIL KAMIL (FP):
          </note>
          <u who="ismail_kamil_3e7930" xml:id="i-af1df52021749b87-0" n="7ff6bf62">
            <seg n="16b4c74c">
              Herr talman! De integrationsåtgärder som regeringen vidtar stimulerar
              integrationsprocessen samt underlättar och påskyndar de nyanländas
              etablering i arbets- och samhällslivet i Sverige.
            </seg>
            <seg n="a6cb35b7">
              Syftet är att fler nyanlända ska kunna lära sig svenska språket,
              lättare få ett arbete och etablera sig som delaktiga individer
              i sitt nya samhälle.
            </seg>
            <seg n="f807c8a1">
              Vi måste också få hjälp, inte minst av invandrarorganisationer,
              för att nå personer med invandrarbakgrund med information om hur
              det svenska samhället fungerar och om de grundvärderingar vi har
              här i landet.
            </seg>
            <seg n="ee7ca736">
              Vi vet att kunskaper i det svenska språket liksom utbildning
              och arbete är helt avgörande för en lyckad integration. Det gäller
              att varje nyanländ utifrån sina egna förutsättningar får stöd
              för att snabbt lära sig svenska för att kunna få ett arbete och
              klara sin egen försörjning.
            </seg>
            <seg n="344c324a">
              Under många år har Sverige haft en politik som fokuserat på ett
              omhändertagande av de personer som tagit sig till vårt land eller
              på att tycka synd om dem. Det är ingen nyhet för någon av oss
              att vi har varit dåliga på att ta till vara de nyanländas kompetens.
            </seg>
            <seg n="c32722c2">
              Det är fortfarande många personer som utestängs från den svenska
              arbetsmarknaden på grund av sina utländska namn.
            </seg>
            <seg n="f04cb3cd">
              Folkpartiet instämmer med regeringen i att en lyckad och fungerande
              integration är en av vår framtids stora utmaningar. Etableringsreformen,
              som trädde i kraft för ett år sedan, inriktar sig just på att
              de nyanlända snabbt ska kunna lära sig svenska, snabbt ska kunna
              få ett jobb och att de snabbt ska bli självförsörjande och få
              kännedom om sina rättigheter men också om vilka skyldigheter de
              har och som gäller här i Sverige.
            </seg>
            <seg n="3e10c391">
              Etableringsreformen, som utgår från varje individs behov, betonar
              också individens delaktighet och eget ansvar för sin framtid.
            </seg>
            <seg n="884db770">
              Det var mycket viktigt att regeringen förde över huvudansvaret
              för de nyanländas etablering från kommunerna till Arbetsförmedlingen.
              Genom att nyanlända tillsammans med Arbetsförmedlingen upprättar
              individuella handlingsplaner ökar förutsättningarna för att deras
              kompetens bättre tas till vara. En förbättrad etablering är grundläggande
              för att kunna ta till vara den resurs som den nyanlände utgör.
            </seg>
            <seg n="9e8bc718">
              Kommunerna har fortfarande en viktig roll i form av praktisk
              hjälp och stöd till nyanlända. Det gäller rollen att ordna bostad,
              att ansvara för sfi och samhällsorientering, introduktionsinsatser
              inom förskola och fritidshem och att i stort underlätta etableringen
              i det svenska samhället.
            </seg>
            <seg n="bcbf7662">
              Herr talman! Enligt Statistiska centralbyråns arbetskraftsundersökning
              för september 2011 uppgår antalet sysselsatta utrikes födda personer
              i Sverige till 700 000. Det är 700 000 människor som varje dag
              går till sitt arbete. Över 60 000 småföretag ägs av personer med
              invandrarbakgrund. Utan våra utlandsfödda skulle stora delar av
              sjukvården och servicesektorn sluta fungera. Arbetskraftsinvandringen
              kan bli helt avgörande för den svenska välfärden när arbetskraftsbristen
              väntas öka om några år.
            </seg>
            <seg n="637cb666">
              Invandringen har fört med sig nya kunskaper och erfarenheter
              som berikat vårt land och gett oss ett mer utvecklat samhälle.
              Utan denna öppenhet och detta bidrag till vårt välstånd hade Sverige
              utan tvekan varit ett fattigare land i dag.
            </seg>
            <seg n="f1e0b38c">
              Länsstyrelsernas roll har också förstärkts i och med etableringsreformen,
              genom bland annat övertagandet av det direkta ansvaret för att
              teckna överenskommelser med kommunerna om mottagandet av nyanlända.
              Den 15 augusti 2011 hade länsstyrelserna tecknat överenskommelser
              om att ta emot nyanlända med 267 kommuner.
            </seg>
            <seg n="b8f83533">
              De personer som i dag inte omfattas av etableringsreformen ska
              även i fortsättningen erbjudas stöd och service från Arbetsförmedlingen.
              Behov av särskilda insatser vad gäller utbildning och yrkeserfarenhet
              finns fortfarande kvar.
            </seg>
            <seg n="adb5bb73">
              Sysselsättningsnivån för utrikes födda kvinnor är ca 10 procent
              lägre än för utrikes födda män. I dag finns det risk att många
              av dessa kvinnor fastnar i långtidsarbetslöshet och i en ekonomiskt
              utsatt situation. En av de stora integrations- och jämställdhetsutmaningarna
              i dag är att fler utrikes födda kvinnor ska kunna försörja sig
              själva och få makt över sin vardag.
            </seg>
            <seg n="7bf0c37e">
              Etableringsersättningen är utformad för att öka förutsättningarna
              för jämställdhet mellan kvinnor och män. En individuell ersättning
              som inte påverkas av inkomsterna hos andra personer i hushållet
              skapar starkare drivkrafter för båda makarna i en familj att delta
              i sfi, samhällsorientering och arbetsförberedande insatser. Detta
              skapar förutsättningar för nyanlända kvinnor att etablera sig
              på arbetsmarknaden.
            </seg>
            <seg n="d6204835">
              Det tar i dag alldeles för lång tid innan den som fått uppehållstillstånd
              i Sverige kommer ut på arbetsmarknaden. Att snabbt lära sig det
              svenska språket och få ett arbete ger individen en snabbare etablering
              i samhället. Det för med sig såväl individuella som samhällsekonomiska
              vinster.
            </seg>
            <seg n="067cae62">
              Etableringsreformen ökar trycket på inblandade aktörer att samordna
              sina insatser. Därför är det viktigt med ett välfungerande samarbete
              mellan samtliga aktörer på lokal, regional och nationell nivå.
            </seg>
          </u>
          <note n="ff6adce3">
            I detta anförande instämde Tina Acketoft (FP).
          </note>
          <note type="speaker" n="7e704802">
            Anf. 99 MARIA STENBERG (S) replik:
          </note>
          <u who="maria_stenberg_ac6055" xml:id="i-310faff8ae6410cf-3" n="0414e729">
            <seg n="2ad3aa4e">
              Herr talman! Det är intressant med debatter som ska beskriva
              och ge politiska svar på samhällsfrågor. Jag ägnade en stor del
              av mitt anförande åt att försöka beskriva situationen för invandrade
              kvinnor på arbetsmarknaden.
            </seg>
            <seg n="290ac011">
              Vi är överens om att språket är en viktig nyckel till arbetsmarknaden
              och samhället i övrigt. Sfi-undervisningen behöver förstärkas
              och anpassas till arbetsmarknadens villkor. Detta verkar vi vara
              överens om liksom att kombinationen av språkutbildning och praktik
              på en arbetsplats skulle kunna göra språket mer levande.
            </seg>
            <seg n="c932d3b9">
              Jag återkommer till det jag tycker är märkligt med den borgerliga
              regeringen, och det är införandet av vårdnadsbidraget. Som jag
              sade i mitt anförande är nio av tio som har bidraget kvinnor,
              och sist jag kollade var tre av tio kvinnor med utländsk bakgrund.
              Med tanke på det undrar jag hur Ismail Kamil och Folkpartiet resonerade
              politiskt kring vårdnadsbidragets inverkan på kvinnors deltagande
              på arbetsmarknaden, framför allt när det gäller kvinnor med utländsk
              bakgrund, när man införde det.
            </seg>
          </u>
          <note type="speaker" n="944c0bd3">
            Anf. 100 ISMAIL KAMIL (FP) replik:
          </note>
          <u who="ismail_kamil_3e7930" xml:id="i-af1df52021749b87-1" n="7ff6bf62">
            <seg n="00624b19">
              Herr talman! Utan tvekan påverkar detta utländska kvinnor eftersom
              de stannar hemma längre.
            </seg>
            <seg n="2ae729d6">
              Den stora skillnaden är dock att förut tyckte man synd om dem.
              Det var orsaken till att vi misslyckades med integrationspolitiken
              i Sverige under många år. Man lät dem inte lära sig svenska snabbt
              så att de kunde få ett arbete.
            </seg>
            <seg n="d34bf9ff">
              Många av de åtgärder regeringen har vidtagit hjälper. Det är
              inte längre fokus på dem som ofta var drabbade, och det var ju
              kvinnor som inte fick komma i arbete. Tio år tog det i genomsnitt
              för dessa kvinnor att få jobb. För männen var det fem år. För
              bägge könen var genomsnittet sju år. Det var inte acceptabelt.
              Därför har regeringen sagt två år. Man ska komma i kontakt med
              Arbetsförmedlingen så fort som möjligt. I dag kommer 90 procent
              i kontakt med Arbetsförmedlingen inom sex månader. Tidigare hade
              varannan inte haft kontakt ens efter ett år.
            </seg>
            <seg n="4eb2e77e">
              När det gäller vårdnadsbidraget är det självklart upp till var
              och en att bestämma. Ingen är tvingad; kvinnor och män får själva
              bestämma vem som ska ha vårdnadsbidraget och stanna hemma.
            </seg>
            <seg n="2729bb15">
              Som jag sade tidigare har problemet varit att vi har tyckt synd
              om dessa människor. Vi har inte låtit dem vara delaktiga i det
              svenska samhället och själva bestämma över vad de vill och inte
              vill göra. Det har vi ändrat på.
            </seg>
          </u>
          <note type="speaker" n="731fbe10">
            Anf. 101 MARIA STENBERG (S) replik:
          </note>
          <u who="maria_stenberg_ac6055" xml:id="i-310faff8ae6410cf-4" n="0414e729">
            <seg n="e879d5f5">
              Herr talman! Jag tackar för svaret. Det är positivt att Ismail
              Kamil ser att det finns problem med vårdnadsbidraget. Själv tror
              jag inte att det i någon större utsträckning bidrar till dessa
              kvinnors språkutveckling.
            </seg>
            <seg n="7f827db7">
              I lite drygt fem år har vi haft en borgerlig regering där Folkpartiet
              sitter med. Jag vet att vi har en lågkonjunktur, men siffrorna
              för människor med utländsk bakgrund på arbetsmarknaden är alltför
              negativa. Det gäller såväl män som kvinnor.
            </seg>
            <seg n="9717f91d">
              När man talar om en arbetslinje, om vikten av språkutveckling
              och om att det ska gå fortare att komma in på arbetsmarknaden
              är det kontraproduktivt att man har infört ett bidrag som gör
              att kvinnor kan stanna hemma längre och därmed hamnar längre från
              arbetsmarknaden. Det gäller inte bara kvinnor med utländsk bakgrund,
              utan generellt hamnar man längre från arbetsmarknaden.
            </seg>
            <seg n="b52faa72">
              När jag hör att Ismail Kamil sympatiserar med det jag säger undrar
              jag: Tror Folkpartiet att vårdnadsbidraget kommer att finnas kvar
              som ett bidrag för framför allt kvinnor, eller kommer vi att se
              en förändring när det gäller detta bidrag?
            </seg>
          </u>
          <note type="speaker" n="cae44a6b">
            Anf. 102 ISMAIL KAMIL (FP) replik:
          </note>
          <u who="ismail_kamil_3e7930" xml:id="i-af1df52021749b87-2" n="7ff6bf62">
            <seg n="d89facb8">
              Herr talman! Du vet att det inte finns några optimala system,
              Maria Stenberg. Det finns inget som fungerar till hundra procent.
            </seg>
            <seg n="3ef7d2dc">
              Etableringsreformen infördes för ett år sedan. Vi tänker inte
              be om ursäkt för att det inte har skett något, för det har skett
              stora förändringar inte minst när det gäller synen på de människor
              som kommer till Sverige och vill ha hjälp. Tidigare har vi inte
              tagit hand om dem. Vi har haft hjärtspecialister som har kört
              taxi. Många män och kvinnor med utländsk bakgrund har varit en
              outnyttjad resurs. Det är detta vi försöker att ändra på, men
              det kommer inte att gå över en natt.
            </seg>
            <seg n="9c71bf20">
              Jag har varit ute och träffat invandrarföreningar och andra.
              Överallt säger de: Äntligen tycker ni inte synd om oss! Vi är
              inte längre parasiter. Nu vill vi jobba och vara en del av samhället.
            </seg>
            <seg n="d0621fb8">
              Det är det vi försöker göra från regeringens sida. Det gäller
              att kunna se de här människorna. Det gäller att kunna tillvarata
              deras resurser, och det kan man göra genom att ge ett tydligt
              budskap: Ni är en del av det här samhället. Ni har rättigheter,
              men ni har också skyldigheter.
            </seg>
            <seg n="6c915d98">
              Tyvärr måste jag säga, Maria Stenberg, att när socialdemokratin
              hade makten under så många år tog ni hand om den första delen.
              Det handlade om omhändertagande, att tycka synd om dem och att
              hjälpa dem med bidrag. Men den andra delen att låta dem förstå
              att de också har skyldigheter och att de måste bli aktiva och
              vara en del av samhället hade ni glömt. Det är det vi försöker
              ändra på nu från regeringens sida.
            </seg>
          </u>
          <note type="speaker" n="050f8fd7">
            Anf. 103 ABIR AL-SAHLANI (C):
          </note>
          <u who="abir_al-sahlani_5eda5c" xml:id="i-af72bd4d6cd99720-0" n="55ddd078">
            <seg n="343b16e5">
              Herr talman! Jag vill börja med att yrka bifall till utskottets
              förslag i betänkandet, innan jag börjar irra i väg i mina egna
              tankar.
            </seg>
            <seg n="3f977e98">
              Som stockholmare och centerpartist är jag extra stolt i dagar
              som denna. Eurostat har visat på vissa undersökningar där just
              stockholmare till 88 procent är positiva till invandring. 50 procent
              av stockholmarna är mycket positiva till invandring. Jag är en
              extra stolt stockholmare i dag!
            </seg>
            <seg n="1e231784">
              Dock är man inte lika positivt inställd till integrationen och
              hur den funkar i staden. Där är man lite mer negativ.
            </seg>
            <seg n="b6792275">
              Centerpartiet kom för inte så länge sedan ut med en rapport om
              integration. Man kallade den för Sverige 40-miljonerslandet .
              Det var ett provocerande arbetsnamn på vår rapport. Vi fick många
              kommentarer, och många blev uppretade. Jag vågar inte citera Churchill
              i detta sammanhang, men jag tycker att det är en rätt häftig tanke:
              Om Sverige hade haft en sådan invandringspolitik som Kanada har
              skulle vi ha haft ett land med 40 miljoner invånare ett stort
              och starkt land, befolkat överallt! Kramfors kanske inte hade
              varit en lika svag kommun som den är nu, utan någon med positiv
              befolkningsökning.
            </seg>
            <seg n="4493a1d6">
              Under processen med att ta fram integrationsgruppen byggde arbetet
              på tre ben: Vi hade rundabordssamtal med det civila samhällets
              organisationer. Vi gjorde studiebesök i kommuner och på arbetsförmedlingar.
              Vi gjorde en internationell utblick.
            </seg>
            <seg n="ee98b534">
              Vi verkar ibland tycka att vi redan kan allting, och vi vill
              uppfinna hjulet på nytt. Men andra länder gör på andra sätt, och
              ibland är de faktiskt bättre.
            </seg>
            <seg n="82dc48f9">
              Från de rundabordssamtal som vi hade kommer jag att bära med
              mig ett av mitt livs starkaste minnen. Vi träffade en polsk kvinnoorganisation
              som ställde en svår fråga. De ställde mig som politiker mot väggen
              och frågade följande: När blir vi svenskar? Och när ska vi inte
              längre behöva bevisa att vi vill vara en del av det här landet?
              Vi vill vara med och bidra! När blir vi svenskar egentligen? När
              ska ni politiker, systemet och strukturen sluta betrakta oss som
              ett kollektiv och som en klump av människor där alla är likadana
              och funkar på samma sätt?
            </seg>
            <seg n="1b8b918e">
              Alliansregeringen sjösatte etableringsreformen i december 2010.
              Den bygger just på principen om att se varje nyanländ som en individ
              och inte som en del av kollektivet. Det handlar om individer som
              har unika förutsättningar men också unika ambitioner.
            </seg>
            <seg n="1997a208">
              Den individualiserade etableringsplanen är ett viktigt verktyg
              för den nyanlända när det gäller att utifrån de egna förutsättningarna,
              ambitionerna och drömmarna lägga grunden för sin etablering i
              vårt land.
            </seg>
            <seg n="e4541404">
              Herr talman! Etableringsplanen är också ett viktigt instrument
              för kvinnorna. De utlandsfödda kvinnorna är en grupp som ofta
              inte nås av de generella integrationsåtgärderna. En individualiserad
              etableringsersättning gör att kvinnorna blir friare i sina val.
            </seg>
            <seg n="c31f3e74">
              I början av arbetet med etableringsreformen fanns det en oro
              för mottagandet och hur den kunskap som traditionellt har funnits
              i kommunerna skulle kunna föras över till Arbetsförmedlingen.
              Det har faktiskt fungerat på många håll i de kommuner som verkligen
              har velat ta emot nyanlända. Vissa gap har förekommit i inkomst
              för de nyanlända när de överförs från Migrationsverkets och kommunernas
              verksamhet till Arbetsförmedlingen. Men återigen: I de kommuner
              där man verkligen har velat ta emot nyanlända har man kunnat komma
              på flexibla och kreativa lösningar för att fylla gapet. Detta
              visar att kommuner som på riktigt vill ta emot nya svenskar är
              de som är villiga att hitta lösningar och åtgärder när det gäller
              komplikationer som kan uppstå under resans gång. Det är därför
              viktigt att låta besluten om vilka kommuner som ska ta emot nyanlända
              ligga på kommunnivå utan att vi politiker från centralort ska
              behöva peka med hela handen och peka finger när det gäller vad
              de ska göra.
            </seg>
            <seg n="10e94285">
              Det finns en annan sida av Myndighetssverige som gör att de nyanlända
              hamnar i vänteläge. Skattemyndigheten är den myndighet där en
              nyanländ som har fått uppehållstillstånd måste ansöka om ett personnummer.
              Vi vet alla att en människa utan personnummer i Sverige har stora
              begränsningar. En nyanländ utan personnummer kan inte heller börja
              med sitt etableringsarbete under denna tid. Därför måste vi i
              Sverige bli bättre på myndighetssamverkan på att tänka hängrännor
              och inte stuprör. Det handlar om att sätta individen i centrum
              och inte strukturen. Vi behöver helt enkelt ändra vårt mindset
              .
            </seg>
            <seg n="37018cfc">
              Ett alternativ till dagens strukturer skulle kunna vara one door
              in-strukturen, som vi studerade under vår internationella utblick
              i integrationsarbetsgruppen. One door in innebär att en nyanländ
              vänder sig enbart till en enda instans som fixar allt från A till
              Ö i stället för att man ska springa runt till olika myndigheter.
              I Holland finns detta arbetssätt. En nyanländ går igenom en dörr,
              och där får man hjälp med personnummer, id-kort, bostad, dagisplats,
              språkundervisning med mera. Självfallet får man också kontakt
              med arbetsmarknaden.
            </seg>
            <seg n="1304a795">
              Etableringsreformen, som Alliansen införde i december 2010, ger
              Arbetsförmedlingen ett tydligt ansvar för vissa nyanländas arbetsmarknadsetablering.
              Arbetsförmedlingen har ett samordnande ansvar, och tillsammans
              med den nyanlända arbetar man fram en etableringsplan som ska
              motsvara verksamhet på heltid. Den ska minst innehålla sfi, samhällsorientering
              och arbetsförberedande insatser. Den nyanlända ska få välja en
              etableringslots som ska vara pådrivande och stödjande i utvecklingen
              av etableringsplanen.
            </seg>
            <seg n="408d58b9">
              Ersättningarna till lotsarna är prestations- och resultatbaserade.
              Lotsarna är en oerhört viktig del av etableringsarbetet. För att
              den nyanlända ska få ett ansikte i det svenska samhället är den
              mänskliga kontakten viktig. För många nyanlända är Sverige endast
              myndighetspersoner. De lär inte känna den andra delen av Sverige
              och vad Sverige är för någonting, utan det är bara socialen, Migrationsverket
              och bostadsbolaget. Jag tycker att Sverige är mycket mer. Därför
              fyller just lotsarna en viktig social funktion utöver när det
              gäller hjälpen och stödet till etablering i det svenska samhället.
            </seg>
            <seg n="05da0489">
              Jag vill därför uppmana det civila samhällets organisationer
              i Sverige att inkludera lotsverksamheten i sitt ordinarie arbete.
              En mångfald av lotsar är viktigt för etableringen. Det finns redan
              i dag några få organisationer, som Röda Korset och Läkarförbundet,
              som har anslutit sig till lotsverksamheten. Men det är alldeles
              för få, och vi behöver bli fler.
            </seg>
            <seg n="590b34e8">
              I Haag rev man alla hus i ett ganska begränsat område som var
              väldigt segregerat. I stället byggde man nya fräscha hus. Man
              gjorde om 50 procent av lägenheterna till bostadsrätter. När jag
              hörde detta med svenska öron för första gången sade jag: Gud,
              de har kickat ut alla stackars fattiga invandrare, och det är
              säkert rika holländare som har köpt lägenheterna och flyttat in!
              Man har gjort om det till ett vitt område!
            </seg>
            <seg n="7ed9b590">
              Men faktum är att 80 procent av dem som bodde där tidigare flyttade
              tillbaka, och 70 procent av dessa 80 procent köpte sin lägenhet.
              De resterande lägenheterna flyttade nya människor in i. Det gjorde
              att området blev än mer mångfaldigt.
            </seg>
            <seg n="6977b066">
              En avreglering av hyresmarknaden i Sverige är nödvändig för att
              Sverige ska kunna bli ett land i världsklass och för att bryta
              segregationen. Min mor flyttade till London för ungefär fyra år
              sedan. På en vecka fick hon en lägenhet. Men när hon flyttade
              till Helsingfors från Härnösand tog det tre år för henne att få
              en hyresrätt. Jag kan tycka att London är en mer upptagen stad
              än Helsingfors. När min mor flyttade ned till Helsingfors fick
              hon efter tre år enbart erbjudanden om bostäder i invandrartäta
              områden, aldrig i svenska områden. Det är alldeles uppenbart att
              vi har ett icke-fungerande system i dag som lägger grunder för
              segregationen.
            </seg>
            <seg n="085b0125">
              Men man kan också titta på segregation från ett annat perspektiv
              och en annan synvinkel. Den kan vara självvald. Jag tänker på
              alla svenskar som flyttar till London för att arbeta eller studera
              eller till Spanien för att komma till ett varmare klimat. Man
              söker sig till dem som är lika en själv. Man vill höra lite svenska
              ute på gatorna. Det kan finnas någon restaurang som serverar köttbullar
              och Janssons frestelse när det är jul. Det skapar en trygghet
              och minskar främlingskapet man känner i det nya landet. Men förutsättningen
              är att alla har ett jobb och är innanför de samhällen som de bor
              i. Det är inte geografin som skapar segregationen, utan det är
              utanförskapet. Det är det faktum att människor inte är delaktiga
              i samhället som skapar segregationen.
            </seg>
            <seg n="22d900e4">
              Kommuner runt om i landet är ansvariga för att erbjuda sfi-undervisning.
              I vissa kommuner förekommer undervisningsformen sfy, svenska för
              yrkeslivet, vilket Centerpartiet välkomnar. Centerpartiet och
              Alliansen har arbetat för att både kvalitetssäkra sfi och göra
              den mer flexibel för att anpassa den till individen. En utredning
              ska se över hur detta bäst kan utföras. Vissa förbättringar har
              redan utförts. Inom ramen för det så kallade sfi-lyftet från alliansregeringen
              har satsningar gjorts på bland annat ökad kvalitet i undervisningen
              och på att kompetenshöja lärarna. Utöver detta vill Centerpartiet
              införa en stimulanspeng för språkundervisning hos företag. Denna
              kan ges till arbetsgivare som erbjuder anställda utbildning i
              svenska på arbetsplatsen.
            </seg>
            <seg n="8d5e1f96">
              Utan invandring hade många kommuner i Sverige fått en negativ
              befolkningsutveckling. Det är ingen hemlighet. Jag vill därför
              uppmana alla medelstora och små kommuner att komma till Skärholmen,
              Rinkeby, Tensta och Rosengård och göra reklam för sina kommuner.
              Det åligger kommunerna att stärka sin konkurrenskraft för att
              lyckas både inkludera samtliga invånare och attrahera fler för
              att bland annat klara av välfärdens finansiering.
            </seg>
            <seg n="8a467a18">
              Herr talman! Integration hade kanske varit ett onödigt ord i
              det svenska ordförrådet om jag hade fått bestämma. Integrationsbegreppet
              bygger trots allt på ett vi-och-de-tänkande. Det utgår från olikheter
              snarare än likheter. Alliansen har gjort många satsningar för
              att minska farhågorna och klyftorna, för att föra människor samman
              och se det allmänmänskliga. Men vi är inte klara än. Vi vill göra
              mer.
            </seg>
            <seg n="0111e436">
              Återigen vill jag yrka bifall till förslaget i utskottets betänkande.
            </seg>
          </u>
          <note type="speaker" n="2ed0ea07">
            Anf. 104 PENILLA GUNTHER (KD):
          </note>
          <u who="penilla_gunther_370076" xml:id="i-ca87e9000c892bcf-0" n="78b4ff91">
            <seg n="a72c2ffa">
              Herr talman! Utgiftsområde 13 omfattar områdena integrationspolitik,
              politik mot diskriminering och jämställdhetspolitik. I mitt anförande
              kommer jag att försöka väva samman dessa områden till ett mer
              övergripande sammanhang. Kanske står detta också i motsats till
              oppositionens representanter, som har blandat och gett med alltifrån
              vårdnadsbidrag och sjuk- och föräldraförsäkring till migrationspolitik
              i sina anföranden.
            </seg>
            <seg n="4ec2aa4e">
              Kristdemokraternas utgångspunkt i integrationspolitiken är att
              det är viktigt att den person som kommer till Sverige möts av
              ett tydligt budskap: Dina erfarenheter, din kunskap och din drivkraft
              behövs i det svenska samhället. Personen ska mötas av att det
              i vårt land finns en mängd möjligheter men också skyldigheter.
            </seg>
            <seg n="c74f36d6">
              För att lyckas på integrationsområdet är arbete, bostad och språk
              A och O. Ett arbete ger den nyanlände ett sammanhang och en miljö
              där han eller hon kan och får träffa andra människor, får vänner
              och arbetskamrater och kan utveckla sin svenska i vardagssamtal
              med andra. Det ger naturligtvis också bättre förutsättningar till
              en bostad och till kontakter för fortsatt utveckling i det svenska
              samhällslivet.
            </seg>
            <seg n="b87793fc">
              Kristdemokraterna är därför positiva till den etableringsreform
              som vi hört andra tala om här och som trädde i kraft för ungefär
              ett år sedan, eftersom den är så tydligt inriktad på att nyanlända
              snabbt ska få jobb och lära sig svenska. Reformen utgår från individens
              behov, men betonar också individens eget ansvar för sin framtid.
              Den bygger på att nyanlända ska få professionellt stöd för att
              så snabbt som möjligt lära sig svenska språket, etablera sig på
              arbetsmarknaden, bli självförsörjande och få kännedom om möjligheter,
              rättigheter och skyldigheter som gäller i Sverige. Då bygger vi
              en god grund för integrationen.
            </seg>
            <seg n="afe22272">
              Vi kristdemokrater har sedan länge ett förslag på en medborgarbok,
              som nu när etableringsreformen har kommit till stånd skulle kunna
              bli ett bra komplement för att få den demokratiska delaktigheten
              i samhället på ett tydligare sätt. Vi anser att varje svensk medborgare
              som fyller 18 år ska kunna få en medborgarbok, där de medborgerliga
              skyldigheterna och rättigheterna diskuteras. Denna bok ska också
              ges till alla som kommer till Sverige och erhåller svenskt medborgarskap.
            </seg>
            <seg n="145e2084">
              Boken bör förmedla den värdegrund som beskrivs till exempel i
              skolplanen, där man pratar om människolivets okränkbarhet, individens
              frihet och integritet, alla människors lika värde, jämställdhet
              mellan kvinnor och män samt solidaritet med svaga och utsatta.
              Det är de värden som samhället ska gestalta och förmedla, naturligtvis
              i överensstämmelse med den etik som förvaltats av kristen tradition
              och västerländsk humanism. Genom detta sker individens fostran
              med rättskänsla, generositet, tolerans och ansvarstagande.
            </seg>
            <seg n="e64efbda">
              Boken ska vara ett verktyg för utmejslandet av ett förhållningssätt
              där insikten om rättigheter och skyldigheter gentemot samhälle
              och medmänniska kommer till uttryck. En demokrati är beroende
              av att det finns en moralisk övertygelse som baseras på grundläggande
              värden, som ständigt måste diskuteras men också försvaras. Utan
              en medborgaranda som präglas av frihet och ansvar upphör demokratin.
              Ingen konstitutionell ingenjörskonst i världen kan säkra demokratins
              fortbestånd. Bara genom att vinna varje generation och varje ny
              medborgare för etiska grundvärden och i ord och handling tillämpa
              dem kan alla medborgare själva skapa sin folkstyrelse.
            </seg>
            <seg n="5e216a44">
              Herr talman! Språket ger makt och möjligheter flera har talat
              om detta till deltagande i en demokratisk process där man själv
              känner att man har möjlighet att påverka sin utveckling och sitt
              ansvarstagande. En grundläggande förutsättning för det är tillgången
              till svenska som ett gemensamt språk. En god svenskundervisning
              är en bra investering, inte enbart för den enskilde, utan för
              samhället i stort. Det vet vi.
            </seg>
            <seg n="794272f4">
              Sfi har generellt sett tidigare haft en utformning som inte alltid
              varit bra, men i många fall har detta åtgärdats av alliansregeringen.
              Vi anser som kristdemokrater att det är bra att arbeta för ännu
              fler kvalitetsförbättringar. Vi har till exempel hört att det
              i vissa kommuner har hållits stängt för sfi-undervisning under
              långa tider på sommaren och att jullovet har varit ovanligt långt.
              Den nyanlände har då inte fått tillgång till sfi-undervisningen
              under ett antal månader, vilket är helt förkastligt.
            </seg>
            <seg n="f47663c1">
              Fortsatt avstämning och finjustering är viktigt. Regeringen har
              på sistone presenterat ett antal nya förslag: en nytillsatt utredning
              om ökad valfrihet genom sfi-peng, nationella mål, lärarlyft inom
              sfi och öppningar för att erbjuda sfi på olika tider.
            </seg>
            <seg n="6da0c164">
              Där har vi också sfi-bonusen, som oppositionen säger sig vilja
              avskaffa. Jag vill dock påminna om att den har funnits i bara
              drygt ett år. Det är kanske något tidigt att dra slutsatsen att
              den ska bort. Däremot tycker vi naturligtvis att det är viktigt
              att följa utvecklingen med sfi-bonusen.
            </seg>
            <seg n="0a629ad0">
              En reformering av flyktingmottagandet är också en framtidsfråga
              för Sverige. Mediantiden för en nyanländ att få ett jobb har varit
              sju år, som vi har hört. Det är naturligtvis oacceptabelt. Ingen
              ska behöva vänta så länge utan att få samtidiga åtgärder som gör
              att man undanröjer de hinder som finns.
            </seg>
            <seg n="4ce9a7a2">
              Etableringslotsarna har diskuterats här. Det är bara att konstatera
              att om de får incitamentet att inte få betalt förrän de faktiskt
              har lyckats hitta jobb åt den de har ansvar för är det självklart
              mycket bättre än det tidigare systemet, som inte har fungerat.
              Alla insatser måste ju prövas för att se om människor kan komma
              i jobb snabbare än tidigare.
            </seg>
            <seg n="00b5b6f7">
              Det jag skulle vilja fråga både Vänsterpartiet och Sverigedemokraterna
              är vad man vill ha i stället. Om man nu inte vill ha privata lotsar
              som tar uppdrag av Arbetsförmedlingen, vad vill man ha i stället?
              Vad för slags åtgärd vill man ha för att lotsa in dessa människor
              på arbetsmarknaden? Det skulle jag väldigt gärna vilja veta.
            </seg>
            <seg n="5c4707ab">
              Herr talman! Jag vill också nämna några ord om diskrimineringslagen
              och Diskrimineringsombudsmannen. Genom diskrimineringslagen har
              skyddet mot diskriminering för samtliga diskrimineringsgrunder
              utökats till nya samhällsområden som allmän sammankomst, offentlig
              tillställning, värnplikt, civilplikt och offentlig anställning.
              Dessutom har förbudet mot diskriminering på grund av kön respektive
              funktionshinder utökats till att fullt ut gälla inom hälso- och
              sjukvården och inom socialtjänsten. Det känns väldigt bra. Kristdemokraterna
              har verkat för den samlade och framgångsrika diskrimineringsombudsman
              som vi ser i dag.
            </seg>
            <seg n="e1b86626">
              Motionerna på det här området spretar, som vi kan se i betänkandet,
              från Vänsterpartiets och Miljöpartiets påslag i sina budgetalternativ
              till helt ogenomtänkta indragningar från Sverigedemokraterna.
              Jag nöjer mig med att konstatera att som ett resultat av regeringens
              omstruktureringar och satsningar inom området har fler personer
              fått upprättelse genom DO:s försorg, och DO har väckt talan i
              domstol i fler fall än tidigare.
            </seg>
            <seg n="d0684c82">
              Diskrimineringsersättningen har sedan den infördes resulterat
              i höjda yrkanden i DO:s stämningsansökningar och höjda ersättningar
              i förlikningar. DO:s insatser och det strategiska arbete mot diskriminering
              som utförs av myndigheter och lokala verksamheter mot diskriminering
              bidrar i allra högsta grad till att öka kunskapen om diskriminering
              i samhället, inte minst bland arbetsgivare.
            </seg>
            <seg n="a71c2eae">
              Herr talman! Grunden för jämställdhet mellan kvinnor och män
              är naturligtvis alla människors lika värde. Jag brukar alltid
              hävda att den kristdemokratiska ideologin är den bästa politiska
              grunden för jämställdhet i samhället, då den betonar inte bara
              alla människors lika värde utan också deras unika och lika värde.
              Det handlar om att se människor som egna personer med unika kompetenser.
            </seg>
            <seg n="85bbae95">
              Kvinnor och män ska ha likvärdiga villkor, både formella och
              informella, för att kunna utveckla sin fulla potential. Jämställdhet
              är att båda könen får makt över sina liv, makt att forma sina
              liv utifrån sina egna önskemål. Det är en viktig uppgift att undanröja
              traditionella föreställningar, fördomar, strukturer och juridiska
              hinder som försvårar och förhindrar jämställdhet mellan kvinnor
              och män. Det gäller familjeliv, arbetsliv och samhällslivet i
              övrigt. Det handlar inte bara om lagstiftning, som vi vet, utan
              även om opinionsbildning och inte minst om attitydförändringar.
              De resonemangen ingår som sagt i vårt partiprogram och säkert
              flera andras också.
            </seg>
            <seg n="b0c1f84a">
              Under den förra mandatperioden innebar alliansregeringens politik
              en kraftig resursförstärkning för jämställdhetspolitiken, och
              en rad viktiga reformer genomfördes för att skapa förutsättningar
              för jämställdhet mellan kvinnor och män. Men det räcker inte.
              Arbetet är inte färdigt med det. Vi kristdemokrater anser att
              det är viktigt att fortsätta reformarbetet under innevarande mandatperiod
              för att påskynda utvecklingen inom områden som är strategiskt
              viktiga för att kvinnor och män ska ha samma makt att forma samhället
              och sina egna liv.
            </seg>
            <seg n="b97b29b5">
              Mycket återstår när det gäller exempelvis kvinnors och mäns möjligheter
              att komma in på arbetsmarknaden och på positioner i näringslivet,
              att stanna kvar och utvecklas i arbetslivet liksom att kombinera
              arbete och familjeliv. Kvinnors löner är lägre än mäns, och lönegapet
              är i stort sett lika stort som för 20 år sedan, vilket naturligtvis
              är helt oacceptabelt. Utifrån de insatser som regeringen genomför
              framöver tar vi dock ytterligare steg mot jämställdhet i samhället.
            </seg>
            <seg n="98c0a61e">
              Jag vill med detta yrka bifall till utskottets förslag.
            </seg>
          </u>
          <note type="speaker" n="d468f63a">
            Anf. 105 ANN-CHRISTIN AHLBERG (S):
          </note>
          <u who="ann-christin_ahlberg_a0cd71" xml:id="i-a1e6033e34492d9f-0" n="29652406">
            <seg n="ccb7384f">
              Herr talman!
            </seg>
            <seg n="162388d2">
              Så låter några rader i en välkänd julvisa. Men verkligheten ser
              tyvärr inte ut så att alla äro glada på julaftons kväll. År 2008
              levde enligt Rädda Barnen 220 000 barn i barnfattigdom i vårt
              Sverige, och antalet fortsätter att öka. Bland barn som lever
              med ensamstående föräldrar är barnfattigdomen mer än tre gånger
              så hög som bland barn som lever med sammanboende föräldrar.
            </seg>
            <seg n="64d4d8c1">
              Många barn får tyvärr inte uppleva den spänning och glädje som
              det är att vänta på att julmyset, julmaten eller tomten som kommer
              med julklappar, för familjen har inte råd. Det kan vara på grund
              av att föräldrar inte får tillräckligt med arbetstid eller att
              man är helt arbetslös eller kanske sjuk, för regeringen har försämrat
              våra trygghetssystem så att man blir fattig i dagens Sverige om
              man drabbas av sjukdom eller arbetslöshet. Kvinnor drabbas mycket
              hårdare och speciellt ensamstående kvinnor med barn.
            </seg>
            <seg n="ec89fe7f">
              Men det finns också kvinnor och män, flest kvinnor, som har ett
              arbete men inte en lön som det går att försörja sig på, för att
              man har en ofrivillig deltid, eller får ta de timmar som arbetsgivaren
              erbjuder, vilket drabbar hela familjen. Ca 200 000 arbetar i dag
              ofrivilligt deltid, och en majoritet av dem är kvinnor.
            </seg>
            <seg n="bd552a94">
              Vår tids daglönare är en kvinna som inte står med mössan men
              väl mobilen i hand och väntar på ett sms om att hon får arbeta
              några timmar eller ytterligare en dag. Alla dessa visstidsanställningar
              bara staplas på varandra. Detta är omodernt och hör inte hemma
              på svensk arbetsmarknad 2011.
            </seg>
            <seg n="b6b9a9c8">
              Herr talman! Klyftorna har ökat. De som redan har hög inkomst
              har fått mest, och de med lägst inkomster har i stället fått sänkt
              inkomst.
            </seg>
            <seg n="5fd3912c">
              Medelålders vita män har fått det än bättre och ensamstående
              kvinnor med barn har fått det allt sämre.
            </seg>
            <seg n="5f54e21d">
              Låt mig ta ett annat exempel: Vd:n, som tjänar lika mycket som
              fabrikens 93 anställda tillsammans, fick tre gånger mer i löneökning
              än industriarbetarna. Detta är för oss socialdemokrater orättvist
              och måste ändras på. Det är inte bara orättvist det är inte bra
              för samhället, för den enskilde eller för Sveriges tillväxt. Men
              regeringen går i helt andra spår.
            </seg>
            <seg n="226011ec">
              Till exempel säger Anders Borg, Sveriges finansminister, att
              löneläget är för högt i kommun- och landstingssektorn. Vilka jobbar
              i kommun- och landstingssektorn? Jo, det är mest kvinnor, och
              de är inte kända för att ha särskilt höga löner.
            </seg>
            <seg n="b9224231">
              Detta är en tydlig borgerlig politik. Klasskillnaderna ska öka,
              och det drabbar alltid kvinnorna mest och hårdast. Sverige är
              inget jämställt land, och vi halkar efter.
            </seg>
            <seg n="9c57f4ed">
              Enligt LO-aktuellt tjänar en man minst 3,6 miljoner kronor mer
              än en kvinna under ett yrkesliv. Det är en enormt stor skillnad.
              I Helsingfors blir det till exempel en väldigt fin bostadsrätt.
              I Borås, som är min hemstad, blir det både ett väldigt fint hus
              och en väldigt fin bostadsrätt.
            </seg>
            <seg n="f6b08ef8">
              3,6 miljoner kronor är mycket pengar för de allra flesta och
              en oacceptabel skillnad mellan kvinnors och mäns inkomst i yrkeslivet.
              Detta är inte okej. Vi kan inte blunda för dessa siffror. Vi måste
              göra något åt skillnaderna.
            </seg>
            <seg n="e35fc6e4">
              Trots detta försämrar regeringen möjligheten att rätta till det.
              Det enda man gör är att öka skillnaderna och otryggheten. Samtidigt
              som detta sker har regeringen nämligen beslutat att försämra våra
              trygghetssystem, vilket har drabbat kvinnor mycket mer än män.
              Jag undrar vilken analys regeringen har gjort.
            </seg>
            <seg n="ae3e8f49">
              I en intervju säger Sveriges statsminister Fredrik Reinfeldt
              att man får leva på sin partner när man blir sjuk och arbetslös,
              och om det inte går finns det slutligen trygghetssystem som fångar
              upp människor. Då menar han inte att a-kassa eller sjukförsäkring
              fångar upp en, utan det är socialbidrag han syftar på. Detta säger
              Sveriges statsminister 2011 i en intervju.
            </seg>
            <seg n="9779a887">
              Moderaterna har skapat ett helt annat Sverige under de fem år
              som de har styrt Sverige. Jag undrar om Fredrik Reinfeldt och
              hans partivänner kan förstå hur det känns att vara beroende av
              sin partner eller föräldrar eller att tvingas gå till socialen
              och eventuellt få hjälp, bara för att man kanske inte har fått
              en heltid eller en tillräckligt trygg anställning så att man har
              möjlighet att försörja sig.
            </seg>
            <seg n="dbf33ad3">
              Jag undrar också hur det ska gå för alla de kvinnor som inte
              har en partner att leva med eller som är ensamstående med barn.
              Hur ska de klara sig? Regeringen driver verkligen en bidragspolitik.
            </seg>
            <seg n="f2c43b4e">
              För oss socialdemokrater är kvinnors möjligheter till arbete,
              utveckling och egen försörjning en högt prioriterad fråga. Vi
              har inte råd att inte ta till vara de tillväxtmöjligheter som
              ligger i ett mer jämställt samhälle. Vi socialdemokrater vill
              ha ett jämställt samhälle, och då måste vi våga ha och visa politiska
              muskler.
            </seg>
            <seg n="c3ab8e52">
              Vi har idéer och förslag. Vi vill bland annat stärka och förbättra
              kvinnors arbetsmiljö så att även kvinnor kan arbeta fram till
              pensionen. Vi vill att kvinnor ska ha möjlighet till heltid, både
              för dem som jobbar ofrivillig deltid och för dem som tvingas jobba
              mycket mer än heltid.
            </seg>
            <seg n="e26850be">
              Vi vill att det ska finnas barnomsorg på kvällar, nätter och
              helger. Vi vill stoppa missbruket med rullande visstidsanställningar
              som bara skapar otrygghet och sliter på människors hälsa och som
              inte skapar någon framtidstro eller möjlighet att satsa på en
              familj.
            </seg>
            <seg n="2566e34a">
              Vi vill få in fler kvinnor i bolagsstyrelser. Det är inte okej
              att det är bättre att heta Johan eller Anders för att komma in
              i en bolagsstyrelse än det är att vara kvinna och ha en bra kompetens.
            </seg>
            <seg n="eead05ed">
              Vi vill också skärpa kraven på lönekartläggningar och handlingsplaner
              för att jobba med kvinnors orättvisa löner. Vi vet från tidigare
              erfarenheter att det ger resultat.
            </seg>
            <seg n="ddf4dff4">
              Vi vill jobba för ett mer jämställt uttag av föräldraförsäkringen
              och att kvinnor och män ska dela mer på det oavlönade hemarbetet.
              Vi vill ge papporna möjlighet att vara hemma 20 dagar i samband
              med barnets födelse, eftersom den första kontakten med det nya
              lilla barnet har stor betydelse för det framtida föräldraskapet.
              Det har forskningen visat.
            </seg>
            <seg n="c5c69b0d">
              Vi vill avskaffa vårdnadsbidraget för att inte försämra kvinnors
              möjligheter på arbetsmarknaden, och vi vill ha ett modernt arbetsliv
              som gör det möjligt att förena arbete och familjeliv. Det handlar
              om att få möjlighet att påverka på jobbet. Det handlar om arbetstider.
              Det handlar om utveckling och rätt till egen försörjning. Det
              handlar också om att det finns bra tillgång till barnomsorg och
              äldreomsorg så att både kvinnor och män kan känna sig trygga med
              att gå till jobbet och göra ett bra arbete.
            </seg>
            <seg n="a0cf0878">
              För oss är det självklart att kvinnor och män ska ha samma rättigheter,
              skyldigheter och möjligheter i hela vårt samhälle. Men utvecklingen
              går åt helt fel håll. Sverige ligger inte i topp som världens
              mest jämställda land längre. Andra länder springer snabbt förbi
              oss.
            </seg>
            <seg n="f9fdb129">
              Vi socialdemokrater vill ha ett modernt och jämställt arbetsliv
              som både kvinnor och män kan förena med familjeliv. Vi socialdemokrater
              accepterar inte att kvinnor är nutidens daglönare med mobiltelefonen
              i hand och otrygga anställningar som bara staplas på varandra.
            </seg>
            <seg n="85e7c904">
              Vi accepterar inte att barnfattigdomen ökar och att 220 000 barn
              lever i fattigdom på grund av att föräldrarna inte har möjlighet
              att försörja sig och sin familj.
            </seg>
            <seg n="e7014fdc">
              Vi accepterar inte att män har minst 3,6 miljoner mer i livsinkomst
              än kvinnor. Det måste vi våga göra någonting åt.
            </seg>
            <seg n="0f4a4f3e">
              Vi vill göra Sverige bättre, för det går. Vi har idéer och förslag.
              Vi vill bli det land som är bäst på jämställdhet. Det tjänar både
              män och kvinnor på, och det utvecklar vårt land.
            </seg>
          </u>
          <note type="speaker" n="bcdeadb0">
            Anf. 106 ABIR AL-SAHLANI (C) replik:
          </note>
          <u who="abir_al-sahlani_5eda5c" xml:id="i-af72bd4d6cd99720-1" n="55ddd078">
            <seg n="c87ea250">
              Herr talman! Jag har ett par korta frågor, och jag hoppas att
              jag får lite klarare besked.
            </seg>
            <seg n="7d3e2b77">
              Ann-Christin Ahlberg talar om mer jämställda bolagsstyrelser
              och ett mer jämställt uttag av föräldraförsäkringen. Det vill
              nog alla se, men frågan är hur Socialdemokraterna tänker göra.
              Vad är det för konkreta åtgärder man tänker på som kan leda till
              mer jämställda bolagsstyrelser?
            </seg>
            <seg n="81a236ec">
              Jag vet att förra näringsministern Maud Olofsson bland annat,
              i stället för att arbeta med kvotering i bolagsstyrelser, arbetade
              med morötter och kompetensförsörjning genom till exempel ambassadörerna
              för kvinnliga vd:ar, vilket har lett till att fler bolag har en
              kvinnlig vd och att det finns fler styrelseledamöter som är kvinnor.
            </seg>
            <seg n="052d6638">
              Hur resonerar Socialdemokraterna? Hur vill man konkret jobba
              för att det ska bli fler kvinnliga vd:ar och ett jämnare uttag
              av föräldraförsäkringen?
            </seg>
          </u>
          <note type="speaker" n="61c9bd77">
            Anf. 107 ANN-CHRISTIN AHLBERG (S) replik:
          </note>
          <u who="ann-christin_ahlberg_a0cd71" xml:id="i-a1e6033e34492d9f-1" n="29652406">
            <seg n="fcae7db5">
              Herr talman! Att bli förälder är oerhört positivt. Det är något
              som berikar både kvinnor och män. På arbetsmarknaden får det helt
              olika konsekvenser. När kvinnor får barn och blir mammor minskar
              deras möjlighet till löneutveckling medan männens ökar. Det ger
              helt fel signaler på svensk arbetsmarknad. Därför vill vi att
              föräldraledigheten ska delas i tre delar en tredjedel till mamman,
              en tredjedel till pappan och en tredjedel som man får dela precis
              som man vill. Det är inte så konstigt. Det finns annat på svensk
              arbetsmarknad som vi inte kan flytta över till varandra. Det gäller
              a-kassan, sjukersättningen och semesterdagarna. Det kan vi inte
              flytta till varandra, utan det äger var och en av oss.
            </seg>
            <seg n="5f207934">
              Vi anser att både mammor och pappor är bra för barnen att ha
              hemma den första tiden i livet. Om papporna tar ett större ansvar
              när barnen är små tar de ett större ansvar även längre fram. Då
              delar man också mer på det obetalda hemarbetet. Vi tycker därför
              att det är en viktig jämställdhetsfråga.
            </seg>
            <seg n="4165c6f0">
              Det är inte dåligt för någon. Det är bra för arbetsgivarna som
              vet att vi delar så. Det är bra för de enskilda kvinnorna och
              männen, och det är bra för barnen. Vi kanske startar nya tankebanor
              i hemmen när det gäller hur man fördelar det obetalda arbetet.
            </seg>
          </u>
          <note type="speaker" n="bf183163">
            Anf. 108 ABIR AL-SAHLANI (C) replik:
          </note>
          <u who="abir_al-sahlani_5eda5c" xml:id="i-af72bd4d6cd99720-2" n="55ddd078">
            <seg n="8dd71261">
              Herr talman! Om jag tolkar dig rätt är det en kvoterad föräldraförsäkring
              som Socialdemokraterna ser som en konkret åtgärd för ett mer jämställt
              uttag av föräldraförsäkringen.
            </seg>
            <seg n="579fdb2f">
              Föräldraförsäkringen är egentligen en barnförsäkring. Barnets
              bästa måste få komma i främsta rummet. Det kan man inte kvotera
              bort. Mamma och pappa måste själva få bestämma vad som är bäst
              för deras unika barn. Centerpartiet och Alliansen tycker att det
              är en angelägenhet som familjen själv ska få bestämma om.
            </seg>
            <seg n="58db88a6">
              Min andra fråga gällde mer jämställda bolagsstyrelser. I Norge
              har man försökt kvotera in kvinnor i bolagsstyrelser, framför
              allt i de kommunala och statliga. Problemet är att med en sådan
              kvotering har ett fåtal kvinnor fått mycket mer makt. Det har
              lett till en maktkoncentration hos ett fåtal kvinnor; det har
              inte blivit fler kvinnor i bolagsstyrelserna.
            </seg>
            <seg n="3a79eefb">
              Hur resonerar Socialdemokraterna när det gäller bolagsstyrelser?
            </seg>
          </u>
          <note type="speaker" n="42e3d06b">
            Anf. 109 ANN-CHRISTIN AHLBERG (S) replik:
          </note>
          <u who="ann-christin_ahlberg_a0cd71" xml:id="i-a1e6033e34492d9f-2" n="29652406">
            <seg n="74a287f8">
              Herr talman! Man kanske kan säga att det är en barnförsäkring,
              men det är en föräldraförsäkring för båda föräldrarna. Vi socialdemokrater
              anser att man är förälder både som mamma och pappa. Därför tycker
              vi att det är viktigt att man delar på försäkringen så gott det
              går. Vi vill visa att vi måste förändra fortare än vad vi gör
              genom ett jämnare uttag av föräldradagarna.
            </seg>
            <seg n="e2890186">
              Vi har en unik och jättebra föräldraförsäkring. Därför kan vi
              göra mer. Det handlar inte om kvotering. Det handlar om att ta
              vara på sina rättigheter att som mamma och pappa få ta del av
              de första åren med sitt barn genom att utnyttja föräldraledigheten.
              I vårt förslag delar vi upp föräldraledigheten i tre delar.
            </seg>
            <seg n="4f2ebfb7">
              Många säger att föräldrarna kan bestämma själva. Det är nog inte
              riktigt så vid köksbordet. Det är så många andra faktorer som
              spelar in. Det handlar inte bara om viljan.
            </seg>
            <seg n="1aafa3e9">
              När det gäller kvotering eller inte till bolagsstyrelser vill
              vi att fler kvinnor ska komma in där. Vi accepterar inte att man
              i dag kvoterar män till bolagsstyrelser i så hög utsträckning.
              Vi accepterar inte att det är mer vanligt att heta Johan eller
              Anders när man sitter i en bolagsstyrelse. Vi vill påskynda arbetet
              med att få in fler kvinnor. Det är inte brist på kompetens hos
              kvinnor, utan det sker en annan kvotering män kvoterar in män.
              Om det inte går fortare vill vi lagstifta om det.
            </seg>
          </u>
          <note type="speaker" n="d750b276">
            Anf. 110 JENNY PETERSSON (M):
          </note>
          <u who="jenny_petersson_60eb02" xml:id="i-693548c8ced5b056-0" n="669384c0">
            <seg n="932294f1">
              Herr talman! Det har skett en historisk kraftsamling för ökad
              jämställdhet sedan Alliansen vann valet 2006. Målet för Alliansens
              jämställdhetspolitik är att människor, såväl kvinnor som män,
              ska ha samma makt att forma samhället och sina egna liv.
            </seg>
            <seg n="635aac4f">
              Sverige lyfts ofta fram som en förebild när det kommer till jämställdhet,
              särskilt i förhållande till många andra länder. Trots detta spelar
              kön fortfarande en stor roll för människors livsvillkor i vårt
              land. Det finns åtgärder och politiska reformer som är viktiga
              för att skapa ett samhälle som möjliggör verklig jämställdhet.
              Jämställdhetsarbetet kräver därför fortsatt intresse och engagemang
              för att öka varje människas möjlighet att växa av egen kraft.
            </seg>
            <seg n="c18ac03f">
              I detta betänkande behandlar arbetsmarknadsutskottet regeringens
              budgetproposition för 2012 med förslag till anslag på utgiftsområde
              13, Integration och jämställdhet . Jämställdhet är ett område
              som är och fortsatt kommer att vara centralt för Sveriges fortsatta
              utveckling och tillväxt. För mig som moderat innebär jämställdhet
              frihet friheten för både män och kvinnor att själva bestämma hur
              deras liv ska se ut.
            </seg>
            <seg n="749f58c0">
              Under föregående mandatperiod fick jämställdhetspolitiken en
              omfattande ambitionshöjning. Det tillfördes resurser som tydligt
              skiljer sig från tidigare regeringars satsningar på området. Nu
              fortsätter vi detta arbete. Under denna mandatperiod satsas totalt
              957 miljoner kronor på åtgärder inom jämställdhetsområdet. Det
              är 239 miljoner kronor för 2012.
            </seg>
            <seg n="aff93127">
              Herr talman! Det finns många åtgärder och politiska reformer
              som är viktiga för att skapa ett samhälle som gör verklig jämställdhet
              möjlig. Vi i Alliansen i utskottet står givetvis bakom och stöder
              regeringens samlade långsiktiga strategi för jämställdhet på arbetsmarknaden
              och i näringslivet. Vi delar regeringens ambitioner och satsningar
              i jämställdhetspolitiken.
            </seg>
            <seg n="df008e66">
              Arbetet är som sagt inte färdigt, och det finns fortfarande brister
              i jämställdhet mellan män och kvinnor, exempelvis när det gäller
              mäns och kvinnors möjligheter att komma in på arbetsmarknaden.
              Fortfarande finns det ett lönegap mellan män och kvinnor, och
              kvinnors sysselsättningsgrad är lägre än mäns. Därför är det viktigt
              att ta ansvar, och att ta ansvar för hela befolkningen.
            </seg>
            <seg n="1e445dff">
              Därför har regeringen nyligen tillsatt en delegation för jämställdhet
              i arbetslivet. Delegationen ska sammanställa och göra kunskap
              tillgänglig om kvinnors och mäns olika villkor och möjligheter
              i arbetslivet liksom om de förhållanden som är grunden för dessa
              skillnader. Uppdraget ska redovisas i oktober 2014.
            </seg>
            <seg n="164dfe56">
              En särskild utredare har getts i uppdrag att föreslå åtgärder
              för att öka arbetskraftsdeltagandet och påskynda etableringen
              på arbetsmarknaden, vilket är särskilt viktigt för nyanlända utrikes
              födda kvinnor och anhöriginvandrare.
            </seg>
            <seg n="89fda424">
              Men vi får inte glömma att det har gjorts andra viktiga satsningar
              för att stimulera arbetsutbudet och öka den varaktiga sysselsättningen.
              Jobbskatteavdraget har förstärkts vid flera tillfällen. Jobbskatteavdraget
              gör det mer lönsamt för kvinnor och män att arbeta. Skattelättnader
              för hushållsarbete, det så kallade RUT-avdraget, är ytterligare
              en åtgärd, likaså jämställdhetsbonusen. Bonusen ger föräldrar
              bättre ekonomiska möjligheter och incitament att fördela föräldraledigheten
              mer jämställt.
            </seg>
            <seg n="bba868f1">
              Herr talman! Jag vill ta tillfället i akt att lyfta fram bristen
              på jämställdhet i arbetslivet när det gäller deltidsanställningar.
              Det har lyfts fram tidigare i debatten. Kvinnor deltidsarbetar
              både frivilligt och ofrivilligt i högre grad än män. Inom kommuner
              och landsting, där vi politiker har arbetsgivaransvaret, sysselsätts
              ungefär 1,1 miljon människor. Ca 80 procent av de anställda i
              kommuner och landsting är kvinnor. I de verksamheter där vi politiker
              är arbetsgivare måste vi bli bättre. I dag är vi inte tillräckligt
              bra. Vi måste i större utsträckning erbjuda framför allt heltidsarbete
              till dem som önskar det.
            </seg>
            <seg n="66656a3f">
              Regeringen har nyligen beviljat Sveriges Kommuner och Landsting
              15 miljoner kronor för att ytterligare stödja jämställdhetsintegreringen
              i landets kommuner och landsting. Detta sker inom ramen för SKL:s
              program Hållbar jämställdhet.
            </seg>
            <seg n="bcd43a76">
              Med tidigare beslut innebär den här satsningen att det blir totalt
              240 miljoner kronor för att utveckla jämställdheten i kommunernas
              och landstingens verksamheter fram till och med 2013. Män och
              kvinnor måste kunna försörja sig på sin egen lön och inte vara
              beroende av vare sig samhället eller en partner.
            </seg>
            <seg n="9df2ee53">
              Herr talman! Avslutningsvis vill jag säga att Sverige är ett
              föregångsland när det gäller jämställdhet. Vi har mycket att vara
              stolta över. Vi har många positiva exempel att lyfta fram när
              det gäller en modern syn på jämställdhet i familjeliv och i arbetsliv.
              Samtidigt finns det mycket kvar att göra.
            </seg>
            <seg n="a9eacbdf">
              Regeringens jämställdhetspolitik syftar till att bryta det system
              som bevarar en orättfärdig fördelning av makt, resurser och möjligheter
              mellan könen. Ingen människas liv ska behöva bestämmas av omvärldens
              förväntningar eller av traditionella könsroller. Varje människa
              vet bäst hur hon skapar sitt liv. Därför måste vi alla ha rätt
              att bedömas utifrån våra personliga egenskaper och handlingar
              och inte med utgångspunkt i kön, ras, socialgrupp, sexuell läggning,
              religion eller för den delen någon annan grupptillhörighet.
            </seg>
            <seg n="7fc40ee2">
              Moderat politik tar sin utgångspunkt i övertygelsen att alla
              människor är unika och kan och har egna beslut att fatta. Därför
              kommer vi att prioritera att fortsätta att jobba med jämställdhet.
            </seg>
            <seg n="b2d565cf">
              Med detta vill jag yrka bifall till förslaget i betänkande AU1.
            </seg>
          </u>
          <note type="speaker" n="793e81dd">
            Anf. 111 MEHMET KAPLAN (MP) replik:
          </note>
          <u who="mehmet_kaplan_77f008" xml:id="i-442bfeca5ec03cec-1" n="d3e32d46">
            <seg n="6eeb08bf">
              Herr talman! Tack för dragningen av Alliansens politik i denna
              del av betänkandet, jämställdhetsfrågan, Jenny Petersson!
            </seg>
            <seg n="ff1055f1">
              Miljöpartiet tycker att det är bra att diskrimineringslagen har
              ändrats under föregående mandatperiod så att det här skyddet mot
              diskriminering på arbetslivsområdet har utvidgats. Det är också
              bra att diskriminering är förbjudet även när en person gör en
              förfrågan om arbete och att förbudet också ska kunna åberopas
              av en person som söker eller fullgör praktik hos en arbetsgivare
              och när arbete utförs av inhyrd och inlånad arbetskraft. Så långt
              är allt väl.
            </seg>
            <seg n="6ed7893f">
              Men när Jenny Petersson sedan pratar vidare om omfattande satsningar
              kan jag inte låta bli att ställa några frågor. Den ena handlar
              om den lagändring som gjordes under föregående mandatperiod, nämligen
              2008, och som Miljöpartiet de gröna starkt motsatte sig. Det handlar
              om att företag med över 25 anställda ska göra en lönekartläggning
              av osakliga löneskillnader mellan män och kvinnor vart tredje
              år. Tidigare lydde formuleringen att det var företag med fler
              än tio anställda och att det skulle ske varje år.
            </seg>
            <seg n="525b04a7">
              Fackförbundet Unionen publicerade nyligen en rapport som visade
              att 42 procent av företagen som gjort kartläggningar upptäckt
              osakliga löneskillnader. Hur ser det då ut bland dem som inte
              har gjort någon kartläggning? Det är mycket svårt att veta. Det
              är ett mörkertal.
            </seg>
            <seg n="05894bfc">
              Regeringens företrädare har tidigare lovat att vidta åtgärder
              om lagen inte funkar. Lagen funkar inte, Jenny Petersson. Vad
              avser Moderaterna att göra för att det här ska funka? Hur svarar
              man på den kritik som har framförts både innan lagen trädde i
              kraft och efter det att man har kommit fram till att det inte
              funkar?
            </seg>
          </u>
          <note type="speaker" n="55530761">
            Anf. 112 JENNY PETERSSON (M) replik:
          </note>
          <u who="jenny_petersson_60eb02" xml:id="i-693548c8ced5b056-1" n="669384c0">
            <seg n="450917c0">
              Herr talman! Tack för frågan, Mehmet Kaplan! Det stämmer att
              de nya jämställdhetsplaner som infördes i samband med diskrimineringslagen
              trädde i kraft den 1 januari 2009. Det ska ses i ljuset av regeringens
              ambitioner om regelförenklingar. Det var en åtgärd som minskar
              arbetsgivares administrativa börda.
            </seg>
            <seg n="6cdce7c6">
              Låt mig göra ett förtydligande. Precis som du sade går gränsen
              vid 25 arbetstagare. Det handlar inte bara om att upprätta planer,
              utan det handlar även om att de ska följas upp. Det har blivit
              en minskad administrativ börda, men kravet att det följs upp är
              jätteviktigt, precis som tidigare. Sedan ska man komma med åtgärder
              om det finns oskäliga löneskillnader.
            </seg>
          </u>
          <note type="speaker" n="d617ab6c">
            Anf. 113 MEHMET KAPLAN (MP) replik:
          </note>
          <u who="mehmet_kaplan_77f008" xml:id="i-442bfeca5ec03cec-2" n="d3e32d46">
            <seg n="8fcd0a88">
              Herr talman! Tack, Jenny Petersson, för svaret! Jag har en följdfråga.
              Det finns sakliga skillnader i lön, och det finns osakliga skillnader
              i lön. Därom är alla överens. De sakliga är lätta att förstå.
              Det har att göra med utbildning, erfarenhet, frånvaro från arbetsmarknaden.
              De osakliga, däremot, är svåra att förklara och förstå.
            </seg>
            <seg n="7327b0eb">
              När vi sänker kraven på företagen att göra lönekartläggningarna,
              som ska kontrolleras av arbetsmarknadens parter, framför allt
              av fackförbunden, blir det en ren och skär diskriminering av kvinnor.
              Vi ser nämligen att den lön som kvinnor generellt får fortfarande
              är lägre än den lön som män generellt får. Och då är de sakliga
              skillnaderna bortrensade, de som beror på utbildning, erfarenhet
              eller att man varit längre tid hemma med barnen, vilket fortfarande
              är ganska vanligt. Men de osakliga skillnaderna består.
            </seg>
            <seg n="c04d2c29">
              Det jag hör från Moderaternas företrädare är att man gjort en
              förändring och väntar sig att den ska ge effekt i form av lägre
              bördor för företagen. Så långt tycker jag att den är mycket bra.
              Vi är för regelförenklingar, men när det sker till priset av den
              viktigaste jämställdhetspolitiska frågan i Sverige i dag, nämligen
              osakliga löneskillnader mellan män och kvinnor, vill jag ha hjälp
              att förstå vad det är Moderaterna vill.
            </seg>
          </u>
          <note type="speaker" n="ce5d3d86">
            Anf. 114 JENNY PETERSSON (M) replik:
          </note>
          <u who="jenny_petersson_60eb02" xml:id="i-288b3e4a9c25c46d-0" n="669384c0" next="i-7c6321c96601c3b8-0">
            <seg n="caa2ccd7">
              Herr talman! Även om vi ökat antalet år mellan lönekartläggningarna
              har vi inte sänkt kraven eller accepterat att det finns oskäliga
              löneskillnader. Tvärtom tycker vi att det är viktigt att arbetsgivare
              både inom privat och offentlig sektor erbjuder en attraktiv arbetsmiljö
              och goda arbetsförhållanden samt att de anställda har konkurrenskraftiga
              löner och ges möjlighet till heltidsarbete och karriärutveckling.
              Vi ser allvarligt på oskäliga löneskillnader.
            </seg>
          </u>
          <note n="3c0334f1">
            Ajournering
          </note>
          <note n="a373821f">
            Kammaren beslutade kl. 15.50 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="jenny_petersson_60eb02" xml:id="i-7c6321c96601c3b8-0" n="669384c0" prev="i-288b3e4a9c25c46d-0">
            <seg n="fab507eb">
              Återupptagna förhandlingar
            </seg>
          </u>
          <note n="95e2303d">
            Förhandlingarna återupptogs kl. 16.00.
          </note>
          <note n="1d16feb5">
            9 § Beslut om ärenden som slutdebatterats vid dagens sammanträde
          </note>
          <note n="f2c30bea">
            Punkt 2
          </note>
          <note n="69e07076">
            Punkt 10
          </note>
          <note n="575aaa3a">
            Övriga punkter
          </note>
          <note n="6e1cf6ca">
            Punkt 1
          </note>
          <note n="f2c30bea">
            Punkt 2
          </note>
          <note n="f4e7e9a0">
            Punkt 3
          </note>
          <note n="99a07398">
            Punkt 4
          </note>
          <note n="575aaa3a">
            Övriga punkter
          </note>
          <note n="da1f389e">
            10 § (forts. från 8 §) Integration och jämställdhet (forts. AU1)
          </note>
          <note type="speaker" n="b6871d2c">
            Anf. 115 ANN-CHRISTIN AHLBERG (S) replik:
          </note>
          <u who="ann-christin_ahlberg_a0cd71" xml:id="i-a1e6033e34492d9f-3" n="29652406">
            <seg n="02efee72">
              Herr talman! Jenny Petersson verkade ganska nöjd med regeringens
              insatser för jämställdhet. Vi socialdemokrater är inte alls nöjda
              med den politik som regeringen för i jämställdhetssyfte. Vi har
              inte ett jämställt land, tyvärr, säger jag.
            </seg>
            <seg n="5b94a66a">
              Vi ser i dag att kvinnor i högre grad får ofrivillig deltid den
              minskar inte. Det är tidsbegränsade anställningar, som bara ökar
              och staplas högre och högre, och det är kortare anställningar.
              Vi ser att många kvinnor drabbas av detta. Vi ser också att skillnaden
              mellan mäns och kvinnors livsinkomst är minst 3,6 miljoner, enligt
              LO-aktuellt.
            </seg>
            <seg n="437359f5">
              Det finns i dag så mycket fakta om hur det ser ut på svensk arbetsmarknad
              att det nu handlar om att vidta åtgärder för att minska skillnaderna
              mellan kvinnor och män.
            </seg>
            <seg n="a5f0e5ee">
              Sedan undrar jag, Jenny Petersson: Vilka signaler tycker du att
              ditt parti ger när vi har en statsminister som säger att man får
              leva på sin partner om man inte klarar sig? Är det att öka jämställdheten?
              Man blir snarare mer och mer beroende av andra. Eftersom vi vet
              att kvinnor är mer drabbade av de sakerna än vad män är driver
              det verkligen Sverige allt längre bort från att bli ett jämställt
              land.
            </seg>
          </u>
          <note type="speaker" n="4996cf47">
            Anf. 116 JENNY PETERSSON (M) replik:
          </note>
          <u who="jenny_petersson_60eb02" xml:id="i-693548c8ced5b056-2" n="669384c0">
            <seg n="73e9902d">
              Herr talman! Tack för frågan, Ann-Christin Ahlberg! Jag vill
              börja med att säga, som jag nämnde i mitt anförande före voteringen,
              att vi absolut inte är nöjda utan att det finns många utmaningar
              kvar att anta. Därför är det viktigt att satsa brett på de arbetsmarknadspolitiska
              åtgärderna, vilket vi gör. Vi har en bred jobbstrategi för att
              bekämpa arbetslösheten. För unga sänker vi trösklarna in på arbetsmarknaden,
              och det gör vi genom att halvera den sociala avgiften för alla
              under 26 år. Vi har nystartsjobb och så vidare. Arbetslösheten
              är en utmaning.
            </seg>
            <seg n="d44b2019">
              Jag nämnde också att män och kvinnor måste kunna försörja sig
              på sin egen lön och inte vara beroende av vare sig samhället eller
              sin partner. Då är det bästa att man har ett arbete och en lön
              att försörja sig på.
            </seg>
            <seg n="036e54db">
              Vi är absolut inte nöjda, Ann-Christin. Men två jämförelser om
              jämställdhet publicerades under 2010, och i Womens Economic Opportunity
              Index var vi överst på listan när det gäller jämställdhet, och
              i Global Gender Gap Report låg vi bland topp fyra. Vi är inte
              nöjda, men det är ändå fakta. Du nämnde det i din fråga till mig.
              Män och kvinnor måste kunna försörja sig på sin egen lön och inte
              vara beroende av vare sig samhället eller sin partner.
            </seg>
          </u>
          <note type="speaker" n="d4efb179">
            Anf. 117 ANN-CHRISTIN AHLBERG (S) replik:
          </note>
          <u who="ann-christin_ahlberg_a0cd71" xml:id="i-a1e6033e34492d9f-4" n="29652406">
            <seg n="cb827ac9">
              Herr talman! Vem ska man lita på? Är det Fredrik Reinfeldt eller
              Jenny Petersson? Fredrik Reinfeldt är Sveriges statsminister,
              och det är han som säger att man får leva på sin partner om man
              inte klarar sig i dagens Sverige.
            </seg>
            <seg n="19179831">
              Vi har en finansminister, Anders Borg, som säger att lönerna
              är för höga i kommun- och landstingssektorn, där vi vet att många
              kvinnor jobbar, där vi vet att många kvinnor har ofrivillig deltid,
              där vi vet att många kvinnor inte har en lön som det går att försörja
              sig på och där vi vet att många kvinnor jobbar som är ensamstående
              med barn och inte heller kan få sin ekonomi att gå ihop.
            </seg>
            <seg n="9944664b">
              Det här handlar om att vidta åtgärder som främjar jämställdhet
              men framför allt att kvinnor och män ska ha möjlighet till en
              egen försörjning, att slippa vara beroende av en partner eller
              sina föräldrar, som Fredrik Reinfeldt säger att man ska vara.
            </seg>
            <seg n="e3a6f069">
              Regeringen driver en bidragspolitik. Regeringen driver en politik
              som ökar klyftorna, speciellt mellan kvinnor och män.
            </seg>
            <seg n="35aac7c3">
              3,6 miljoner kronor är, om man räknar i dag, löneskillnaden mellan
              kvinnor och män ur ett livsperspektiv 3,6 miljoner! Då säger Anders
              Borg att lönelägena är för höga i kommun- och landstingssektorn,
              där kvinnor jobbar.
            </seg>
            <seg n="a1e74d52">
              Är det rätt? Vem ska jag lita på? Är det Jenny Petersson, som
              säger att man inte ska vara beroende av andra, eller är det Fredrik
              Reinfeldt, som säger att man får leva på en partner?
            </seg>
          </u>
          <note type="speaker" n="793065c7">
            Anf. 118 JENNY PETERSSON (M) replik:
          </note>
          <u who="jenny_petersson_60eb02" xml:id="i-693548c8ced5b056-3" n="669384c0">
            <seg n="2a6cbc67">
              Herr talman! Tack igen, Ann-Christin Ahlberg, för dina frågor!
            </seg>
            <seg n="1f5e55bd">
              Det enkla svaret skulle väl vara: Du kan lita på mig. Du kan
              lita på Anders Borg. Du kan lita på Fredrik Reinfeldt.
            </seg>
            <seg n="b66029f7">
              Det märks väl tydligt, om inte annat för att regeringen satsar
              8 miljarder kronor på en aktiv arbetsmarknadspolitik för att möta
              krisen. Vi har ett arbetsmarknadspaket från 2012 till 2014 som
              innehåller insatser för jobb, aktivitet, utbildning och praktik
              och insatser som gör det lättare och billigare att anställa.
            </seg>
            <seg n="38e0377b">
              Det enkla svaret är alltså att du kan lita på oss alla tre.
            </seg>
          </u>
          <note type="speaker" n="09b8f46e">
            Anf. 119 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-d6ff52a9e7ed44ad-0" n="0c71d078">
            <seg n="36134ef1">
              Herr talman! Tack, ledamöter, för en viktig debatt här i kammaren!
              Jag har inte så många minuter på mig, men jag vill lyfta upp invandrarkvinnors
              situation på arbetsmarknaden.
            </seg>
            <seg n="9225cbb0">
              Studier har, herr talman, länge visat att det är mycket svårare
              för utrikes födda personer att ta sig in på arbetsmarknaden än
              personer som är födda i Sverige. Utrikes födda har sämre jobb,
              sämre karriärutveckling och möjligheter, osäkrare anställningar
              och lägre lön än personer födda i Sverige.
            </seg>
            <seg n="0b46f719">
              Allra svårast att ta sig in på arbetsmarknaden är det för vissa
              grupper av utrikes födda kvinnor. Kvinnor med utländsk bakgrund
              är redan objekt i sitt eget hemland på grund av både hemmet och
              samhället i många delar av världen som ser kvinnan som objekt.
              Diskriminering tripplas, som man brukar säga i forskningstermer,
              på grund av att kvinnan dels är kvinna, dels är invandrare, dels
              också tillhör en annan klass med lägre utbildning och sämre möjligheter
              till arbetslivserfarenhet och så vidare.
            </seg>
            <seg n="0074ce05">
              I Vänsterpartiet har vi många gånger påpekat och vill att regeringen
              tar sitt ansvar och ser till att utreda situationen för kvinnor,
              framför allt invandrarkvinnor. Det är en grupp som vi i våra reservationer
              och motioner menar att det är dags att lyfta upp.
            </seg>
            <seg n="9d5f590b">
              Redan under 70- och 80-talet forskade Wuokko Knocke och några
              andra på detta område. Sedan dess har man inte gjort någonting
              när det gäller kvinnors situation på arbetsmarknaden och särskilt
              gruppen utrikes födda kvinnor. Det är dags att tillsätta en utredning
              men också utvärdera de arbetsmarknadsåtgärder som berör denna
              grupp av kvinnor.
            </seg>
            <seg n="7c741c98">
              Det handlar inte om att det är vänster- eller högerfalanger,
              utan det handlar om att ta sitt eget ansvar. Det handlar också
              om att man pratar högt om jämställdhet och satsningar på arbetsmarknaden
              och när det gäller kvinnor. Men det stämmer inte, för vi vet att
              invandrade kvinnor ska nöja sig med vårdnadsbidraget. Det har
              blivit en fälla för många kvinnor. Vi vet att mer än 90 procent
              av dem som har ansökt är kvinnor och att mer än 80 procent av
              dessa är invandrade kvinnor.
            </seg>
            <seg n="340f2649">
              Vi vet att detta också påverkar barnen, och barnfattigdomen har
              ju ökat i Sverige. Enligt Rädda Barnen har 49 procent av alla
              fattiga barn ensamstående mammor och mammor med invandrarbakgrund.
              Vi vet att fattigdomen kommer att påverka möjligheterna för de
              här barnen i samhället.
            </seg>
            <seg n="29e1b0d0">
              För att ta sitt ansvar kan man faktiskt göra en hel del redan
              för de kvinnor som tillhör arbetarklassen och de invandrare som
              har kommit till detta land och, precis som alla andra, vill kunna
              ta sig in på arbetsmarknaden. Vi vet att situationen för dem på
              många punkter har blivit mycket bättre än i det gamla hemlandet.
              Men på många andra punkter har det blivit sämre när det gäller
              former av förtryck.
            </seg>
            <seg n="1666c5de">
              Jag yrkar bifall till våra reservationer.
            </seg>
          </u>
          <note n="0dcc6e58">
            I detta anförande instämde Bengt Berg och Marianne Berg (båda
            V).
          </note>
          <note type="speaker" n="9cb57ac8">
            Anf. 120 MARGARETA CEDERFELT (M):
          </note>
          <u who="unknown" xml:id="i-a461d1aefcb8084b-12" n="48f0be22">
            <seg n="df22724b">
              Herr talman! Jag ska i mitt anförande beröra frågan om invandrade
              kvinnor och arbetsmarknaden. Jag gör detta därför att jag tycker
              att frågan är oerhört angelägen. Det handlar om en jämställdhetsaspekt
              ur kvinnoperspektiv, men det handlar också om hur de personer
              som har sökt sig hit till Sverige för att göra sig en framtid
              ska ha möjlighet att ta del av samhället och kunna uppnå sina
              drömmar.
            </seg>
            <seg n="a797eb3a">
              Jag bor i Helsingforss södra förorter. Jag ser regelbundet hur
              drömmar slås i kras för kvinnor som inte kan etablera sig på arbetsmarknaden.
              Men jag har också sett att det har fungerat och att kvinnor har
              fått in en fot på arbetsmarknaden vilken skillnad det gör!
            </seg>
            <seg n="3345236c">
              För något år sedan besökte jag Huddinge universitetssjukhus,
              dialysavdelningen. Där fanns 13 olika nationaliteter representerade
              i omvårdnadspersonalen. Det var kvinnor, och det fanns också en
              och annan man. Alla beskrev unisont vad det betydde för arbetslaget,
              att man var mångkulturell och kunde hjälpas åt, kunde ta hand
              om patienter från ett mångkulturellt samhälle, vilket annars inte
              hade varit möjligt.
            </seg>
            <seg n="a0e48cf4">
              Jag kan också ge ett annat exempel. Under min tid som ledamot
              i Helsingforss läns landsting var jag med när det startades en
              tandläkarmottagning i Hovsjö i Södertälje, ett invandrardominerat
              område: Hovsjö Tandläkeriet. Där arbetade kvinnor och män, många
              utrikes födda, och gjorde ett strålande arbete. Det var en privat
              etablerad mottagning.
            </seg>
            <seg n="d7326a70">
              Jag tycker att detta är ett lysande och bra exempel på hur det
              kan fungera när det är en väletablerad integration. Därför blir
              jag uppriktigt sagt illa till mods när jag i betänkandet läser
              att mediantiden från folkbokföring i Sverige till sysselsättning
              är tio år för kvinnor. Det innebär att de kvinnor som i dag får
              ett arbete kom hit och blev folkbokförda 2001. År 2001 är länge
              sedan. Det har hunnit vara många politiska majoriteter i Sveriges
              riksdag och i kommuner och landsting sedan dess.
            </seg>
            <seg n="bc154da7">
              Jag tycker att det är viktigt att alla i salen tar till sig att
              mediantiden från folkbokföring till arbete är tio år. Därför är
              det mycket viktigt att välkomna den etableringsreform med tydligt
              jämställdhetsfokus som alliansregeringen har sett till att vi
              har. Det ska också bli ett uppdrag att se över vilka åtgärder
              som har fungerat och vilka som inte har fungerat. Jag ser också
              med tillförsikt fram emot en möjlighet till individuellt anpassad
              etablering. Vi vet ju att många kvinnor behandlas på ett mer schablonartat
              sätt än män som kommer hit och ska etablera sig.
            </seg>
            <seg n="053cd575">
              Jag vill att den kompetens som invandrade kvinnor har tas till
              vara, att kvinnor som kommer hit och har med sig en utbildning
              som läkare, sjuksköterska eller tandläkare får en chans att etablera
              sig inom sitt yrke och att den som har hamnat lite fel från början
              och inte fått ett arbete på sin nivå får hjälp att ta sig dit
              men även att den person som börjar till exempel som vårdbiträde
              eller köksbiträde inom äldreomsorg eller sjukvård får en chans
              att komplettera sin utbildning för att kunna etablera sig och
              klättra lite högre och använda sin kompetens.
            </seg>
            <seg n="4a8cab35">
              Men detta, herr talman, kan vi få ett väl fungerande yrkesliv
              i Sverige där det finns en möjlighet att förverkliga sina drömmar.
            </seg>
          </u>
          <note type="speaker" n="5f170f40">
            Anf. 121 MEHMET KAPLAN (MP) replik:
          </note>
          <u who="mehmet_kaplan_77f008" xml:id="i-442bfeca5ec03cec-3" n="d3e32d46">
            <seg n="5aadefb6">
              Herr talman! Det var i slutet av Margareta Cederfelts resonemang
              som jag bestämde mig för att jag skulle ställa några frågor till
              Margareta Cederfelt.
            </seg>
            <seg n="e4af26fe">
              Först och främst tycker jag att det är välkommet att en företrädare
              för Moderaterna lyfter upp den här oerhört viktiga frågan. Jag
              vet att Margareta Cederfelt tycker att frågan är viktig. Jag håller
              med henne i resonemanget kring att utrikesfödda kvinnor ska beredas
              tillfälle, med incitament och med olika typer av insatser, att
              vara mer delaktiga. Det finns många fördelar med detta. En del
              av dessa tog Margareta Cederfelt upp i sitt anförande. Jag ska
              inte ta upp fler. Men jag tycker också att det är viktigt.
            </seg>
            <seg n="08aeee73">
              Jag vill ställa en fråga till Margareta Cederfelt. Det här hänger
              delvis ihop med många andra frågor. Det hänger samman med jämställdhetsbonus.
              Det hänger samman med att man är hemma med barnen. Och det gäller
              det långsiktiga målet för föräldraförsäkringen. Frågan är: Är
              inte det långsiktiga målet för föräldraförsäkringen ett mer jämställt
              uttag? Är det inte detta som regeringen fortfarande tycker?
            </seg>
            <seg n="c12e3d07">
              Det här hänger nämligen ihop med de utrikesfödda kvinnorna. Moderata
              ledamöter tog tidigare upp detta. Man uttrycker det inte i form
              av att det är en kvinnofälla. Men de är faktiskt kvar hemma med
              barnen i större utsträckning. Den här typen av insatser måste
              väl ändå syfta till att skapa förutsättningar även för dessa kvinnor
              att komma ut på arbetsmarknaden och den arbetslinje som regeringen
              företräder.
            </seg>
          </u>
          <note type="speaker" n="d168a481">
            Anf. 122 MARGARETA CEDERFELT (M) replik:
          </note>
          <u who="unknown" xml:id="i-a461d1aefcb8084b-13" n="48f0be22">
            <seg n="60e2ee32">
              Herr talman! Jag tackar för Mehmet Kaplans fråga som är viktig.
              Jag skulle vilja införa ytterligare en dimension i detta.
            </seg>
            <seg n="455bc59d">
              Uttag av föräldraförsäkringen är positivt. Det är positivt för
              barnen. Det är positivt för föräldrarna. Men det finns också andra
              dimensioner här. Jag tänker till exempel på kvinnan som är föräldraledig.
              Hur lång tid dessförinnan har kvinnan varit arbetslös? Har kvinnan
              hunnit etablera sig på arbetsmarknaden? Eller är det en bristfällig
              etablering? Även detta har betydelse när det gäller uttag av föräldraförsäkringen.
            </seg>
            <seg n="1e3b7aee">
              Handlar det, som i det fall som jag nämnde, om en mediantid på
              tio år innan personen har etablerat sig på arbetsmarknaden skulle
              jag vilja säga att det är stor risk att kvinnan som är föräldraledig
              aldrig har hunnit etablera sig på arbetsmarknaden. Det är därför
              som vi måste arbeta för en tidig etablering. Jag tror att det
              är där grundpunkten ligger. I andra sammanhang har det nämligen
              visat sig att en person som står utanför arbetsmarknaden har svårare
              att komma tillbaka. På samma sätt är det förstås för den som aldrig
              har etablerat sig.
            </seg>
          </u>
          <note type="speaker" n="b222a467">
            Anf. 123 MEHMET KAPLAN (MP) replik:
          </note>
          <u who="mehmet_kaplan_77f008" xml:id="i-442bfeca5ec03cec-4" n="d3e32d46">
            <seg n="6f1d5632">
              Herr talman! Tack, Margareta Cederfelt, för det svaret! Då är
              min följdfråga: Hur agerar regeringen i förhållande till de myndigheter
              som faktiskt är med och formulerar det som så småningom innebär
              ett visst handlingsmönster där medborgare interagerar med arbetsgivare
              och parterna på arbetsmarknaden? Där har myndigheterna en viktig
              roll.
            </seg>
            <seg n="1eb96936">
              Vi kan skärskåda en av dessa myndigheter, nämligen Försäkringskassan.
              Fram till 2008 hade man instruktioner som lät så här: Det samlade
              uttaget ska vara jämställt mellan kvinnor och män. Det här gäller
              då föräldraförsäkringen.
            </seg>
            <seg n="ca1631f9">
              År 2008 gör regeringen ingenting åt att myndigheten ändrar formuleringen
              till att låta så här: Förutsättningen för ett jämställt uttag
              ska förbättras.
            </seg>
            <seg n="886cab0a">
              Det är en liten glidning i mening, men det får stor betydelse,
              ska det visa sig. För 2009 har plötsligt ordet jämställdhet försvunnit
              i formuleringen. Nu lyder det så här det är antagligen helt i
              linje med det Margareta Cederfelt tycker: Föräldrar ska genom
              Försäkringskassans information få goda förutsättningar att välja
              hur man vill fördela föräldrapenningdagarna mellan sig.
            </seg>
            <seg n="d3f683d5">
              Det är ingenting om jämställdhet längre när det gäller det som
              kanske är ett av de få incitament som myndigheter kan verka för.
            </seg>
            <seg n="6c392d10">
              Vi får också svar från företrädare från regeringshåll som faktiskt
              säger att det övergripande målet är att föräldrar ska dela mer
              lika eftersom ett jämställt familjeliv är en viktig grund för
              att skapa en jämställd arbetsmarknad och det är vårt utgiftsområde.
            </seg>
            <seg n="f0a9f660">
              Min fråga är: Fasar man på det här sättet ut jämställdhet från
              arbetsmarknadsfrågorna? Är det här vad Margareta Cederfelt också
              tycker själv?
            </seg>
          </u>
          <note type="speaker" n="f11d312d">
            Anf. 124 MARGARETA CEDERFELT (M) replik:
          </note>
          <u who="unknown" xml:id="i-a461d1aefcb8084b-14" n="48f0be22">
            <seg n="8dc2d947">
              Herr talman! Mehmet Kaplan är en engagerad politiker och också
              skicklig när det gäller att ställa och formulera frågor. Jag skulle
              vilja gå ett steg vidare, precis som jag gjorde tidigare.
            </seg>
            <seg n="cefc4b34">
              Jag nämnde här i början att det när det gäller etableringen är
              en mediantid på tio år. Det innebär, som jag sade, att det handlar
              om kvinnor som kom hit och blev folkbokförda senast 2001. Det
              är tio år fram till i dag.
            </seg>
            <seg n="3477caae">
              Då är det viktigt att göra en utredning om ökat arbetskraftsdeltagande
              och att inte konservera reformer som kanske aldrig har lett till
              något ökat arbetskraftsdeltagande. Därför välkomnar jag den politik
              som vi har fört inom Alliansen och också att man tillsätter en
              utredning. Självklart är det viktigt att de som kommer hit ska
              ha en chans att ta sig ut på arbetsmarknaden. De ska inte behöva
              vänta i tio år på att få ett arbete. I det här fallet är det 22
              procent av kvinnorna som förvärvsarbetar efter tre år. Det är
              50 procent av männen. Så här ska det inte se ut. Kvinnor ska ha
              lika stora möjligheter som män att etablera sig på arbetsmarknaden
              och att utvecklas som människor.
            </seg>
          </u>
          <note n="41854807">
            Överläggningen var härmed avslutad.
          </note>
          <note n="9b16d1ee">
            11 § Kontroll av postförsändelser
          </note>
          <note n="9e0d6eca">
            Föredrogs
          </note>
          <note n="6465a8a5">
            Andre vice talmannen konstaterade att ingen talare var anmäld.
          </note>
          <note n="962862e9">
            12 § Skatt, tull och exekution
          </note>
          <note n="9e0d6eca">
            Föredrogs
          </note>
          <note type="speaker" n="d7b80eeb">
            Anf. 125 ANDERS KARLSSON (S):
          </note>
          <u who="anders_karlsson_72cbcc" xml:id="i-015d0608f31abf3f-0" n="d28e48a3">
            <seg n="1f92a967">
              Herr talman! Låt mig inledningsvis säga att skattesystemet är
              till för att trygga finansieringen av vår gemensamma välfärd samt
              för att verka utjämnande mellan unga och gamla, arbetande och
              pensionärer. Det är hela idén med beskattning av samhället.
            </seg>
            <seg n="0f259c92">
              Delvis ofinansierade och föga jobbskapande skattesänkningar har
              genomförts i en omfattning av ca 100 miljarder under regeringen
              Reinfeldts första mandatperiod. Den i prognos antagna bnp-tillväxten
              under valperioden har tagits som utgångspunkt för skattesänkningar
              och inte beräkningar av långsiktiga behov i omsorgen om barn och
              gamla.
            </seg>
            <seg n="1e5fdaee">
              Vi socialdemokrater vill att skatter ska tas ut på ett rättvist
              och effektivt sätt. Ett rättvist skattesystem kännetecknas av
              att skatten tas ut likformigt och efter bärkraft. Ett effektivt
              skattesystem vilar på breda skattebaser.
            </seg>
            <seg n="e4b5cefa">
              Skattesystemet bör vara enkelt och överskådligt samt vara utformat
              så att det förhindrar skattefusk och skatteplanering. Möjligheterna
              att skjuta upp beskattning och flytta inkomster, alltså beskattning,
              mellan olika inkomstslag bör motverkas.
            </seg>
            <seg n="08d1388c">
              Skatterna har också en viktig roll i omställningen till det gröna
              folkhemmet.
            </seg>
            <seg n="dab7a4c1">
              Skattesystemet måste slutligen vara förenligt med krav från EG-rätten
              samtidigt som Sverige måste påverka EG-rätten i de delar vi anser
              den svenska lagstiftningen vara bättre för miljön, anställda,
              konsumenter och medborgare.
            </seg>
            <seg n="98e904ab">
              Herr talman! Det har gått över tjugo år sedan den omfattande
              skatteutredningen och skatteuppgörelsen 1990/91 mellan Socialdemokraterna
              och Folkpartiet som senare också fick stöd av Centerpartiet.
            </seg>
            <seg n="88b0f527">
              Vi tycker att det är hög tid för en ny, bred parlamentariskt
              sammansatt skatteutredning. Regeringen har tillsatt flera mindre,
              avgränsade skatteutredningar om företagsbeskattning och mervärdesskatteutredningen
              med experter och inte parlamentariker. Vi socialdemokrater menar
              att det behövs större tag som också förankras i riksdagen och
              partiväsendet.
            </seg>
            <seg n="7e5ef5fb">
              Skatteverket är enligt socialdemokratisk uppfattning en viktig
              myndighet för ordning och reda samt för kampen mot den organiserade
              brottsligheten och den svarta ekonomin. Med ordning och reda menar
              vi att medborgarnas inkomster och förmögenheter registreras och
              beskattas på ett rättvist sätt liksom företagarnas intäkter och
              tillgångar.
            </seg>
            <seg n="ef83f0ab">
              Att bekämpa skattefusk handlar om att stärka välfärden men också
              om att skapa rättvisa villkor för företagen. Rättvisa konkurrensvillkor
              kräver att kraftfulla åtgärder vidtas mot dem som undanhåller
              delar av eller hela intäkter från beskattning eller bryter mot
              andra bestämmelser som hederliga företag följer.
            </seg>
            <seg n="09183773">
              Den svarta sektorn i Sverige har tydliga inslag av grov organiserad
              brottslighet som också ingår i ett europeiskt och internationellt
              nätverk. Skatteplanering syftande till skattefusk sker ofta med
              hjälp av så kallade skatteparadis.
            </seg>
            <seg n="3faba025">
              Herr talman! Här finns det slående exemplet när vårdföretag som
              gett sig in i välfärdssektorn skatteplanerar och flyttar pengarna
              till skatteparadis. De skatter som vi som medborgarna har betalat
              in för att få en bra skola och en bra omsorg använder de nu till
              att förse sina direktörer med pengar samtidigt som aktieägarna
              ska ha pengar som flyttas till skatteparadis.
            </seg>
            <seg n="c81eacc2">
              Herr talman! Här borde regeringen ha sett till att införa en
              stopplag. Det är väldigt enkelt. Det har man tidigare gjort med
              bara några dagars förvarning i riksdagen. Det borde man kunna
              göra också här om viljan finns. Men den finns inte.
            </seg>
            <seg n="7010324d">
              Det är lite bekymmersamt att se flera före detta moderata ledamöter
              också finns i ledande positioner i detta företag. Finns det någon
              form av jäv i sammanhanget?
            </seg>
            <seg n="71ffbada">
              Det finns en risk för att världens fattiga stater blir de som
              får mest problem med skatteparadisen eftersom de har svårare att
              framtvinga informationsutbytesavtal. Sverige och andra rika länder
              har ett ansvar för att se till att det blir ett fritt informationsutbyte
              mellan länderna som alla kan ha nytta av. Sverige bör på olika
              sätt agera inom EU, OECD och andra multinationella sammanslutningar
              för att detta ska genomföras.
            </seg>
            <seg n="09d2bcc5">
              I den dåvarande socialdemokratiska regeringens sista statsbudget
              för 2006, utformad i samarbete med Vänsterpartiet och Miljöpartiet,
              drogs riktlinjer för ett kraftfullt arbete mot bidrags- och skattefusk
              upp. Skatteverket fick ökade resurser. Arbetet med att ta fram
              en lagstiftning för certifiering av kassaregister inleddes. En
              delegation mot felaktiga utbetalningar bildades. Skatteverket
              fick också rätt att kräva personalliggare av restaurang- och frisörsbranscherna
              och göra oannonserade kontroller. Den borgerliga regeringen tog
              under förra mandatperioden få egna initiativ mot det inhemska
              skattefusket. Tyvärr måste vi säga det.
            </seg>
            <seg n="fa79b7fe">
              Skatteverket måste nu förstärkas. Vi vill att kraftfulla åtgärder
              vidtas mot dem som undanhåller inkomster från beskattning eller
              bryter mot andra bestämmelser som hederliga företag och privatpersoner
              följer. Under åren 20122015 vill vi därför tillföra Skatteverket
              totalt 200 miljoner kronor för ökade resurser till att bekämpa
              skattefusk.
            </seg>
            <seg n="2606bf8c">
              Det är en socialdemokratisk politik att se till att skatten tas
              in likvärdigt. Därmed ökar också skatteintäkterna med ca 130 miljoner.
              Vi socialdemokrater har betydligt högre ambitioner än den borgerliga
              regeringen.
            </seg>
            <seg n="fa33d1dc">
              Herr talman! Vi kan därför inte delta i det anslagsbeslut som
              sedermera kommer att klubbas här. Det har vi skrivit i reservationen.
            </seg>
            <seg n="d07cd25e">
              Herr talman! Låt mig bara till sist också säga något om motion
              2011/12:Sk252. Denna motion behandlar problemen som tullen upplever
              när de i sina kontroller upptäcker att misstänkt stöldgods förs
              in i eller ut från landet. Där har motionärerna Peter Jeppsson
              och Suzanne Svensson på ett utförligt sätt beskrivit tulltjänstemännens
              ibland hopplösa situation med att inte kunna göra det arbete de
              är anställda för att göra. Här borde lagstiftningen ändras i enlighet
              med reservationen 1 som jag därmed yrkar bifall till.
            </seg>
          </u>
          <note type="speaker" n="1ab70d17">
            Anf. 126 DAVID LÅNG (SD):
          </note>
          <u who="david_lang_e2a9da" xml:id="i-081bd81164cd7e06-0" n="fa6848b2">
            <seg n="88972891">
              Herr talman! De myndigheter som ingår i utgiftsområde 3, det
              vill säga Skatteverket, Tullverket och Kronofogdemyndigheten,
              är samtliga inblandade i att bekämpa brott av olika slag. Just
              brottsbekämpning och kriminalpolitik har kommit att bli något
              av en profilfråga för Sverigedemokraterna. Det är inte bara vi
              själva som tycker det. Enligt en opinionsundersökning från Novus
              som publicerades den 15 november i år framgår det att Sverigedemokraterna
              är det parti som har högst trovärdighet hos väljarna gällande
              invandrings- och integrationspolitik. Vi ligger också på tredje
              plats när det gäller lag och ordning. Det är inte så illa av ett
              parti som bara är det sjätte i storlek i riksdagen och dessutom
              gör sin allra första mandatperiod i riksdagen.
            </seg>
            <seg n="cbedc10f">
              Sverigedemokraternas kriminalpolitik präglas av en vilja att
              skapa trygghet i samhället. För att uppnå det vill vi i årets
              budget satsa mer än regeringen på våra brottsbekämpande myndigheter.
              Vi vill höja 2012 års anslag till utgiftsområde 3 med sammanlagt
              106 miljoner kronor jämfört med regeringen.
            </seg>
            <seg n="d6c3edec">
              Av detta tilldelar vi Skatteverket 87 miljoner kronor extra.
              Det finns fortfarande ett stort skattefel. Vad som behövs är förbättrade
              och mer omfattande kontroller för att komma till rätta med det
              skattebortfall som det innebär. Syftet är också att upprätthålla
              en hög skattemoral hos den överväldigande majoritet av befolkningen
              som har för avsikt är att göra rätt för sig.
            </seg>
            <seg n="f326d220">
              Vi vill också satsa mer på Tullverket. Den ökade globaliseringen
              leder inte bara till ökad handel, rörlighet av arbetskraft och
              tillväxt, som förespråkarna brukar hålla fram. Det leder också
              till ökad rörlighet av kriminella nätverk. Sveriges inträde i
              Europeiska unionen har lett till att våra gränser är mer oskyddade
              än tidigare. Tullen har förlorat en del av sina befogenheter,
              och passkontroller är numera förbjudet mellan Schengenländer.
              Det har lett till ökade möjligheter för kriminell verksamhet som
              människohandel, människosmuggling, narkotika- och vapensmuggling,
              och att kriminella individer kan röra sig mer fritt än tidigare.
              Av alla dessa skäl är det viktigt att Tullverket ges de resurser
              som krävs för att möta detta ökade tryck.
            </seg>
            <seg n="7ddd566d">
              Som ett led i detta vill vi tilldela Tullverket 19 miljoner kronor
              mer än regeringen för år 2012. För hela utgiftsområde 3, det vill
              säga Skatteverket, Tullverket och Kronofogdemyndigheten, ökar
              vi successivt anslagen med 350 miljoner kronor fram till år 2015.
            </seg>
            <seg n="e9cebd41">
              Dessa förslag har Sverigedemokraterna valt att redovisa i ett
              särskilt yttrande, så vi stöder alltså inte utskottets ställningstagande.
            </seg>
            <seg n="e5860bee">
              Beträffande Tullverkets resursanvändning och verksamhet har Tullverket
              i dag två mobila skannrar i drift som kan sättas in i hamnar,
              vid broar och andra vältrafikerade genomfartsleder vid den svenska
              gränsen. Den här utrustningen har kapacitet att röntga innehållet
              i större lastbilar och personfordon. Skanningen går till på så
              vis att bilar som har blivit utvalda av Tullverket blir skannade
              och det skapas en digital bild som sedan analyseras av experter
              på plats. Om misstanke om brott uppstår genomförs sedan en fysisk
              kontroll som kan ta alltifrån ett par timmar till flera dagar.
            </seg>
            <seg n="1b74e8b9">
              Det säger sig självt att de här skannrarna sparar enormt mycket
              tid och är ett allt viktigare redskap för tullen. De som nu är
              i drift köptes 2004 och det finns ett framtida behov av att också
              uppgradera utrustningen.
            </seg>
            <seg n="32dd2e08">
              Det här är ett mycket viktigt verktyg i tullens jakt på smuggelvaror,
              narkotikasmuggling och människosmuggling. Tyvärr finns det alldeles
              för få mobila skannrar och ingen stationär skanner över huvud
              taget. Sverigedemokraterna har i en partimotion föreslagit inrättande
              av en stationär skanner vid Öresundsbron.
            </seg>
            <seg n="6ed0b5c8">
              En stationär skanner fungerar på precis samma sätt som en mobil
              skanner, förutom att den inte kan transporteras till annan ort.
              Men det vägs till stor del upp av att priset är avsevärt lägre.
              Våra nordiska grannländer använder sig av sådana stationära skannrar,
              och det är dags för Sverige att också införa detta system. De
              här verktygen blir allt viktigare och de är mindre ingripande
              än en fysisk kontroll. Någon sådan behöver inte göras när skanningen
              inte ger några misstänkta utslag.
            </seg>
            <seg n="474a3c86">
              Vi vill alltså införa en permanent skanner vid Öresundsbron.
              Det är det som är innebörden av Sverigedemokraternas reservation
              nr 2 som jag önskar yrka bifall till.
            </seg>
          </u>
          <note type="speaker" n="44d42b9e">
            Anf. 127 JACOB JOHNSON (V):
          </note>
          <u who="jacob_johnson_d95069" xml:id="i-94c9f87583a4d58a-0" n="339bea58">
            <seg n="b13456b6">
              Herr talman! Jag kan inledningsvis säga att jag delar Anders
              Karlssons synpunkter på behovet av en ny skatteöversyn i form
              av en parlamentarisk utredning. Det har Vänsterpartiet också föreslagit
              i en separat motion till kammaren som kommer att behandlas senare.
              Vi får alltså anledning att återkomma till den stora och viktiga
              frågan.
            </seg>
            <seg n="3a580642">
              Skatteverket är en viktig myndighet. Den hanterar alla våra skatter
              som vi finansierar välfärd, infrastruktursatsningar, socialförsäkringar
              med mera med. Myndigheten har gott anseende hos svenska folket
              och det har vi alla skäl att vara stolta över. Inte minst tror
              jag att de flesta deklaranter anser att det går lätt och smidigt
              att deklarera nog så viktigt. Det ska vara enkelt att göra rätt,
              och Skatteverket har nått långt i detta arbete. Inte minst är
              Skatteverkets goda anseende en stor styrka när det gäller att
              komma till rätta med skattefusket eller det som Skattverket självt
              brukar kalla skattefelet.
            </seg>
            <seg n="1cb88d46">
              Enligt en uppskattning från Skatteverket för några år sedan uppgår
              detta skattefel till mer än 130 miljarder kronor, motsvarande,
              tror jag, ca 8 procent av de totala skatteintäkterna. Det är ett
              resultat av både medvetet skattefusk och oavsiktliga misstag,
              men fusket står för den största delen. Det är allvarligt att det
              offentliga går miste om så stora skatteinkomster varje år. På
              sikt kan det få betydelse för välfärdssystemen, eftersom pengar
              som rättmätigt skulle kunna användas till exempel till fler lärare
              i skolan, mer personal på äldreboenden och höjda bostadstillägg
              inte finns tillgängliga.
            </seg>
            <seg n="becf5350">
              Myndigheten har som målsättning att halvera felet till 2014.
              Även om Skatteverket enligt årsredovisningen för 2010 bedömer
              att skattefelet minskat något återstår mycket arbete. För att
              komma till rätta med problemet krävs tydlig lagstiftning och en
              rad åtgärder som ger myndigheter större befogenheter. Vänsterpartiet
              har en rad förslag på det här området som vi utvecklar i en egen
              motion. Det handlar till exempel om åtgärder mot riskkapitalbolagens
              skatteplanering genom räntesnurror en aktuell fråga åtgärder mot
              skatteläckage vid utflyttning, svartarbete, ökat användande av
              personalliggare, redovisningscentraler inom taxibranschen med
              mera.
            </seg>
            <seg n="8a2e1158">
              Herr talman! När det gäller Skatteverket tror jag att ökade anslag
              ger ett nettotillskott till statskassan i form av ökade skatteintäkter
              utöver anslaget och minskade skattefel. Vänsterpartiet anser att
              Skatteverkets budget borde öka med 100 miljoner kronor per år
              mer än vad regeringen anslår från och med nästa år.
            </seg>
            <seg n="6fd8afd3">
              I budgetpropositionen skrivs att Skatteverkets ekonomiska läge
              har förbättrats. Det kan stämma. Men myndigheten har ett så kallat
              överhäng efter nödvändiga nyanställningar som har gjorts under
              detta år och prognostiserar ett stort underskott redan nästa år,
              2012. Från och med 2013 bedömer verket att man tvingas minska
              personalen utanför it-verksamheten med 23 procent per år om myndigheten
              endast får pris- och löneuppräkning som en följd av det så kallade
              produktivitetsavdraget. Jag förutsätter, herr talman, att regeringen
              är beredd att ompröva anslagsnivån inför budgeten för 2013.
            </seg>
            <seg n="3c5d28cc">
              Vi vill också öka Kronofogdemyndighetens anslag, bland annat
              för att förebygga och motverka överskuldsättning. I finanskrisens
              spår har arbetslösheten slagit mot ekonomiskt svaga grupper. Ungefär
              400 000 människor är överskuldsatta enligt Kronofogdemyndigheten,
              vilket uppskattningsvis kostar samhället enorma belopp, 3050 miljarder
              kronor per år. Kronofogden har utarbetat ett fempunktsprogram
              för att kraftfullt förebygga och motverka denna överskuldsättning.
              Vi har fortsatt hög arbetslöshet och med en hotande lågkonjunktur
              runt hörnet kan man anta att problemet för överskuldsatta tyvärr
              kommer att vara långvarigt.
            </seg>
            <seg n="552b869c">
              Med detta, herr talman, ställer jag mig bakom Vänsterpartiets
              särskilda yttrande i ärendet.
            </seg>
          </u>
          <note type="speaker" n="68422bfc">
            Anf. 128 ULF BERG (M):
          </note>
          <u who="ulf_berg_a8835e" xml:id="i-a4224cfd51a3593c-0" n="ae97db4e">
            <seg n="dbe7cd69">
              Herr talman! Skatteutskottets betänkande 2011/12:SkU1 berör utgiftsområde
              3 där vi behandlar skatt, tull och exekution, närmare bestämt
              budgeten för Skatteverket, Tullverket och Kronofogdemyndigheten.
            </seg>
            <seg n="579cf7d7">
              Låt mig börja med att yrka bifall till förslaget i betänkandet
              och avslag på reservationerna.
            </seg>
            <seg n="e1f40d60">
              Det är ingen tvekan om att ordning och reda i statens ekonomi
              är viktigt och även en förutsättning för att satsningar kan göras
              inom den statliga verksamheten. Det finns tyvärr för många exempel
              på hur länder har misskött sina ekonomier. I vart fall hade Socialdemokraterna
              tidigare en ledare som hade insikten att den som var satt i skuld
              inte var fri. Tyvärr måste jag tillstå att jag inte är lika säker
              på om den kunskapen finns hos dagens S-ledare.
            </seg>
            <seg n="ac5ed500">
              Det är inte bara statens intäkter som är avgörande, utan det
              bygger också på vikten av att verksamheterna hela tiden blir effektivare
              och att vi kan få ut mer av våra skattepengar. Det kan ske på
              många olika sätt.
            </seg>
            <seg n="03828cc1">
              När det gäller Skatteverket är det viktigt att vi har bra regler
              för beslutade skatter och att de kommer in till statskassan. Det
              är viktigt att påpeka att finansministern inte har någon skattkista
              att ösa ur, utan det är människor och företag som betalar olika
              skatter. Vi kan till exempel se hur införandet av personalliggare
              och kassaregister har gjort det lättare att göra rätt. I en fungerande
              ekonomi är det viktigt att inte oseriösa företag slår ut seriösa.
            </seg>
            <seg n="9a6a0e19">
              Vilka kan då vara de effektivaste skatteindrivarna? Givetvis
              har Skatteverket en viktig uppgift, men vi får heller inte glömma
              bort möjligheten för oss alla att göra en insats. Tacka ja till
              kvittot eller begär ett om du inte får något! Tillsammans med
              godkända kassaregister kan vi då alla göra en insats för seriösa
              företag och i förlängningen se till att beslutade skatter också
              betalas.
            </seg>
            <seg n="a7707808">
              Vi tar många gånger för givet att skattepengarna trillar in,
              men låt oss än en gång påminna om länder som fattar beslut om
              skatter som till stor del inte betalas av de skattskyldiga. Därför
              är det viktigt att vi hela tiden fortsätter att stifta lagar som
              gör det betydligt svårare att fuska. Men vi kan också med hjälp
              av reformer medverka till att den svarta sektorn minskar och övergår
              i en vit verksamhet. ROT och RUT är bra exempel på detta. Det
              visar också att sänkta skatter inte alltid behöver kosta staten
              pengar. Men vinnarna är de som utför jobben, de kan nu få avtalsenliga
              löner och inbetalningar till framtida pensioner, och kunder som
              får garantier för utförda jobb.
            </seg>
            <seg n="ff081234">
              Det finns också anledning att berömma Skatteverket för att de
              hela tiden arbetar med att underlätta för oss skattskyldiga att
              göra rätt. Att alla ska vara införstådda med vårt skattesystem
              är nog att begära för mycket. Många upplever en snårskog av regler.
              I vissa fall slutar det med att någon domstol får avgöra vem som
              har rätt eller fel. Jag hoppas att Skatteverkets mål att förenkla
              för oss som vill betala beslutade skatter ska leva vidare. Vill
              betala skatt behöver inte betyda att vi älskar att betala skatt.
              Huvudsaken är att den betalas in och inte undviks av dem som tydligen
              bara vill ha mer, om vi nu ska tro på det vi läser om vissa riskkapitalbolag.
              Osmakligt är nog rätt beskrivning i dessa fall.
            </seg>
            <seg n="8de98830">
              Herr talman! Tullen är också en organisation som hela tiden försöker
              utveckla sin verksamhet. Det gäller att varor och tjänster flyter
              så smärtfritt som möjligt över våra gränser. Vi vet att vi är
              ett exportberoende land, och då är det extra viktigt. Men så finns
              det också varor som vi definitivt inte vill ha över vår gräns.
              När det gäller narkotikaflödet till Sverige gäller det att tullen
              hela tiden i samverkan med andra länder ser till att tillslagen
              i så stor omfattning som möjligt skjuter mitt i prick på narkotikasmugglingen.
              Vi vet vilken tragedi det blir för många som fastnar i drogmissbruk.
            </seg>
            <seg n="c156dfdf">
              Men tullens verksamhet är också viktig för att vi ska få in våra
              skatter. Om alkohol, tobak och snus tar vägen över våra gränser
              i det dolda påverkar det skatteintäkterna. Men vi ska inte heller
              glömma att folkhälsoaspekterna kommer på skam om höga skatter
              i själva verket leder till att vi översvämmas av billiga varor
              utan skatt. Därför är det viktigt att vi har en väl fungerande
              verksamhet så att de som funderar på att smuggla kommer till slutsatsen
              att riskerna är för stora i förhållande till förtjänsten.
            </seg>
            <seg n="d83421e5">
              Herr talman! Även kronofogdens arbetsområde påverkas av vår politik,
              förmodligen betydligt mer än dess budget. I en sund ekonomi kan
              människor och företag betala sina räkningar. Därför är det viktigt
              att vi fortsätter vår arbetslinje och att fler kan lämna utanförskapet,
              en resa vi påbörjat men där det tyvärr är en bra bit kvar till
              målgång.
            </seg>
            <seg n="5c50adc8">
              Vi måste även se till att företagsklimatet är sådant att vi slipper
              onödiga konkurser. Sedan måste vi finna oss i att vissa företag
              inte får luft under vingarna eller att flygförmågan upphör. Vi
              ser hela tiden hur företag kommer till och andra försvinner. I
              lågkonjunkturens svallvågor kantrar betydligt fler än vid högkonjunkturens
              betydligt bekvämare seglats.
            </seg>
            <seg n="045b1e5e">
              Men vi vet också hur exempelvis sms-lån har ställt till det för
              många enskilda. Här har Kronofogdemyndigheten på ett förtjänstfullt
              sätt larmat om det osunda i den verksamheten. Många har lockats
              att ta ett snabbt lån för att kortsiktigt lösa en svår situation,
              men de riskerar att hamna i långsiktiga problem. När jag senast
              tog del av denna företeelse var det som om en viss tillnyktring
              skett.
            </seg>
            <seg n="af31716c">
              Herr talman! Jag har med några få exempel visat på hur viktigt
              det är att vi har väl fungerade organisationer som får det att
              fungera utan att vi är så många som själva märker av det hela.
              Den budget som nu fastställs är väl avvägd. Skatteverket får tillskott,
              och kronofogden får en utökad budgetram för att arbeta mot organiserad
              brottslighet. Det har visat sig framgångsrikt att nyttja lagföring
              gällande ekonomiska brott för att komma åt en del kriminella ligor.
            </seg>
            <seg n="c80d1a2d">
              Det får mig att dra mig till minnes hur jag som polis ibland
              ingrep mot olaglig fiskförsäljning på p-platser efter riksvägar,
              där skyltar kunde tas enligt väglagen. Ibland kunde bristande
              livsmedelshantering beivras. Jag träffade huvudmannen långt senare,
              och vi hade ett ganska glatt samtal när vi såg tillbaka på hans
              verksamhet. Men han skrattade och sade: Om ni sett till att få
              fast mig för ekonomisk brottslighet i stället, då hade jag nog
              fått ett rejält straff. Det ligger onekligen en hel del i hans
              utsago.
            </seg>
            <seg n="eb1d3ea6">
              Det är bra att betalningsviljan är hög, och den brukar i de flesta
              fall öka efter ett brev från kronofogden. Rädslan att få en betalningsanmärkning
              är stor. Det finns dock områden som jag tycker att vi borde se
              över. Det gäller otyget med falska fakturor till främst små och
              medelstora företag. Här måste det till en skärpning som gör att
              dessa rent kriminella förfaranden får ett slut. Många gånger går
              dessa mer eller mindre oklara krav till kronofogden, och många
              gånger anser företagaren att det är bäst att betala för att inte
              hamna i ett register över obetalda fakturor. När en företagare
              skriver avtal om en hel telefonilösning och endast får en telefon
              för några hundralappar känns det osmakligt. När sedan det först
              inblandade företaget sålt kravet vidare till ett finansbolag där
              summan att betala under några år kan närma sig sexsiffriga belopp
              är det illa. Här gör inte Kronofogdemyndigheten några fel, men
              oseriösa utnyttjar rädslan för betalningsanmärkningar.
            </seg>
            <seg n="08376877">
              Herr talman! Från Alliansen i skatteutskottet ska vi noga följa
              utvecklingen inom skatt, tull och exekution. Budgeten är viktig,
              men jag har också försökt påvisa att det många gånger är andra
              beslut i denna kammare som påverkar. Jag hoppas att Skatteverket
              kan driva in alltmer av en allt lägre skattekvot, att tullen blir
              ännu effektivare att stoppa narkotikasmugglingen och att kronofogden
              får allt mindre att göra, då allt fler är fria eftersom de inte
              är satta i skuld.
            </seg>
          </u>
          <note type="speaker" n="29e5deed">
            Anf. 129 ANDERS KARLSSON (S) replik:
          </note>
          <u who="anders_karlsson_72cbcc" xml:id="i-015d0608f31abf3f-1" n="d28e48a3">
            <seg n="9c2b3476">
              Herr talman! Ulf Berg tog upp en del punkter om att skatter är
              viktiga att ta in men att det inte är någonting som man älskar.
              Vi hade en partiledare som älskade skatter. Det är inte alla som
              gör det.
            </seg>
            <seg n="50049fee">
              Jag undrar om du, Ulf Berg, har funderat lite grann över det
              som jag sade om att era skatteuttag bygger på vilken bnp-tillväxt
              som finns. Sedan gör man jobbskatteavdrag utifrån det. Man tittar
              inte på vilken välfärd som behövs och vilka typer av verksamheter
              som behöver mer underlag för att kunna drivas ännu bättre. Ett
              exempel är omsorgsfrågorna där vi nu har sett hur det går till
              i Carema och så vidare. Där räcker pengarna tydligen inte till
              eftersom människor som finns i deras boenden ligger där och till
              och med blir amputerade för att de inte blir skötta ordentligt.
              Man väger också blöjor och så vidare.
            </seg>
            <seg n="807803d1">
              Min fråga till dig är: Tycker du att det är viktigt att man tar
              ut skatt efter behov, eller är det bnp som ska avgöra vilken skatt
              som man ska ta ut i framtiden?
            </seg>
            <seg n="ee8861ba">
              Du talar om att jobbskatteavdraget är viktigt och att det har
              gett många vita jobb.
            </seg>
            <seg n="62fd7249">
              Jag har ett förflutet som byggnadsarbetare. Det är min profession.
              Jag har här medlemstidningen för byggnadsarbetarna, nämligen Byggnadsarbetaren.
              Här skriver man om personer på svarta listan. Det är bland andra
              en man på 65 år från Västerås och en man på 47 från Eskilstuna
              som har undanhållit 17 629 523 kronor i skatt. Jag skulle kunna
              fortsätta att räkna upp dem en efter en.
            </seg>
            <seg n="ace81618">
              Dessa personer gör, såvitt jag vet, mycket jobb utifrån ROT-avdraget.
            </seg>
            <seg n="ded213a4">
              Vårt syfte med att säga att vi skulle ha mer pengar till Skatteverket
              var att vi skulle komma åt dessa skojare som undanhåller samhället
              en massa pengar samtidigt som de inte är konkurrensneutrala i
              förhållande till de företag som har valt att sköta sig.
            </seg>
            <seg n="88a4d9d1">
              Min fråga är: Tycker du att det är oväsentligt att sådana här
              företag kan hantera så stora summor även i fortsättningen?
            </seg>
          </u>
          <note type="speaker" n="31bb4cf0">
            Anf. 130 ULF BERG (M) replik:
          </note>
          <u who="ulf_berg_a8835e" xml:id="i-a4224cfd51a3593c-1" n="ae97db4e">
            <seg n="999577c8">
              Herr talman! Låt oss först fundera lite grann över problematiken
              med riskkapital och om det behövs mer pengar till vården. Jag
              skulle kunna drista mig att säga att pengarna räcker till men
              att de hamnar fel. Det är det som vi kritiserar, alltså att dessa
              företag med stora ränteavdrag och räntesnurror kan se till att
              undvika skatt. Om nu medieuppgifterna är korrekta är lönerna inte
              heller särskilt låga.
            </seg>
            <seg n="1a604779">
              Här är det helt uppenbart att det är fråga om, som alltmer diskuteras,
              urusel upphandling. Man har alltså köpt någonting och betalat
              för det men inte kontrollerat vad man får. Man har inte heller
              varit noga med att beskriva vad man ska få.
            </seg>
            <seg n="03cff56d">
              Här är det viktigt att vi naturligtvis ser till att stoppa dessa
              räntesnurror. Det är vi politiskt överens om. Sedan ska vi värna
              om att det finns riskkapitalbolag. Många är mycket bra och skapar
              en fantastisk tillväxt. Moderaterna i skatteutskottet besökte
              till exempel ett företag som sysslade med liftanordningar och
              som har skapat många nya jobb. Det är klart att de måste finnas.
            </seg>
            <seg n="4ea7fcf1">
              Men det är sådana avarter som jag tror att många seriösa företagare
              tar avstånd från som vi ska se till att stänga kranarna för. De
              ska inte stå och läcka. Det är vi fullständigt överens om.
            </seg>
            <seg n="fdc65fbe">
              När det gäller ROT-avdrag och förtjänsten tror jag att det är
              mycket enklare att kontrollera företag när det blir ett kvittoutbyte
              mellan kund och företag och där även skatteförvaltningen har fullt
              inflytande över och insyn i dessa företag tack vare att man kan
              se dessa fakturor.
            </seg>
            <seg n="678b01dc">
              Jag tror att en och annan företagare som inte sköter sin del
              i ett andra steg kan få påhälsning. Då har Skatteverket en hel
              del på fötterna för att kunna göra en revision.
            </seg>
          </u>
          <note type="speaker" n="11fa5383">
            Anf. 131 ANDERS KARLSSON (S) replik:
          </note>
          <u who="anders_karlsson_72cbcc" xml:id="i-015d0608f31abf3f-2" n="d28e48a3">
            <seg n="44a6da30">
              Herr talman! Jag vet inte om jag fick svar på frågan om skatt
              efter bnp-tillväxt. Det vore det väl bra att i dag veta. Handlar
              det om de behov som finns i samhället eller om den uträkning som
              görs om bnp-tillväxt och om att man sedan gör sina jobbskatteavdrag?
            </seg>
            <seg n="231cf0a1">
              Jobbskatteavdragen har kostat 100 miljarder, vilket jag tidigare
              talat om. 100 miljarder kan väl omsättas i att det är ungefär
              tre och en halv gång vad barnbidraget kostar i statsbudgeten.
              Det är också mer än två gånger försvarsbudgeten oerhört mycket
              pengar som stoppats in i en konsumtionsekonomi i stället för att
              användas till att skapa tillväxt i samhället.
            </seg>
            <seg n="d338b38e">
              ROT-avdraget kostar ca 13 miljarder. Ulf Berg, du sade tidigare
              att ROT-avdraget gett pengar till statskassan. Nej, kostnaden
              är i stället ungefär 13 miljarder.
            </seg>
            <seg n="feaa2836">
              Jag återkommer till detta med bedrägerier. I den tidning jag
              här visar upp finns tio företag uppräknade i stort sett i våra
              storstadsregioner. Jag rekommenderar dig, Ulf Berg, att läsa om
              hur det verkligen går till, om hur skatt undanhålls och seriösa
              företagare slås ut. Taxibranschen är ett exempel. Vi kan räkna
              upp många branscher.
            </seg>
            <seg n="c5c2a2ea">
              Varför yrkar ni inte bifall till vårt förslag om obligatoriska
              personalliggare även på byggarbetsplatser till exempel detta för
              att komma undan svartjobben?
            </seg>
            <seg n="bd120a45">
              Jag har pratat med kolleger och Byggnads ombudsmän. När de kommer
              in på ett bygge rusar folk därifrån därför att man inte jobbar
              seriöst. Det kan inte vara rimligt att vi ska godta den typen
              av verksamhet. Därför hade Skatteverket behövt mer pengar. Tidigare
              gjorde man mycket jobb inte minst tillsammans med Byggnadsarbetareförbundet
              för att komma till rätta med förhållandena. Taxinäringen och tömningscentralerna
              till exempel har vi också förslag om.
            </seg>
            <seg n="6fa97c19">
              Varför säga nej till allt det här om du verkligen tycker att
              skatt ska tas in från alla, inte bara från de seriösa?
            </seg>
          </u>
          <note type="speaker" n="634bbcfd">
            Anf. 132 ULF BERG (M) replik:
          </note>
          <u who="ulf_berg_a8835e" xml:id="i-95cc415e4b1b2b4d-0" n="ae97db4e" next="i-212ee7c45287af08-0">
            <seg n="3c3b6641">
              Herr talman! Det är lite svårt att förhålla sig till Socialdemokraternas
              skattepolitik när de inte har någon. Först och främst handlar
              det om ungefär 70 miljarder i jobbskatteavdrag.
            </seg>
            <seg n="9e522c1b">
              Vissa dagar får jag intrycket att ni socialdemokrater godkänner
              de 70 miljarderna men inte vill ha ytterligare jobbskatteavdrag.
              Nu verkar det vara så att ni är emot alla jobbskatteavdrag och
              att vi ska se till att alla arbetare får betala en trettonde månadslön
              i skatt om jag nu får tro Anders Karlsson på hans ord. Detta är,
              som sagt, svårt.
            </seg>
            <seg n="2be30afb">
              Låt oss anta att ni vill ta bort jobbskatteavdragen jag tar gärna
              den diskussionen. Det är klart att vi ska gå vidare med jobbskatteavdragen,
              men det ska vi göra när vi så att säga fått pengar i kassan så
              att vi kan säkra välfärden.
            </seg>
            <seg n="9b8756cd">
              Vi talar om statliga skattepengar men ofta om kommunal verksamhet.
              Som jag sade i förra replikskiftet kan jag nog peka på att det
              finns en hel del som kommunerna behöver utveckla. Jag tror att
              vi behöver fler arbetsgivare etcetera, men vi har också sett exempel
              på där det inte fungerar.
            </seg>
            <seg n="2a4ad39e">
              Jag kan rekommendera dig, Anders Karlsson, att åka till Daljunkaregården
              i Falun tidigare i kommunal drift men nu i privat drift. Jag har
              träffat både anhöriga och personal. Alla vittnar om att det blivit
              ett fantastiskt lyft för verksamheten. 75 procent av all personal
              från tiden med kommunal drift är kvar. Det är nu en helt annan
              syn. Företaget är dock inte Carema.
            </seg>
            <seg n="cd7e7600">
              Goda exempel finns alltså, och dessa ska vi ta fram.
            </seg>
            <seg n="effdc310">
              När det gäller bland annat personalliggare och kassaregister
              är jag förespråkare av att gå vidare och utveckla saker. Jag har
              svårt att se varför den som tillfälligt, i sex månader, har en
              blomsterhandel inte ska behöva kassaregister, medan blomsterhandlaren
              vägg i vägg med fast verksamhet ska ha det. Det finns alltså saker
              att gå vidare med, och det kan vi säkert göra tillsammans.
            </seg>
          </u>
          <note n="19dc7b4c">
            Anf. 133 GUNNAR ANDRÉN (FP):
          </note>
          <u who="ulf_berg_a8835e" xml:id="i-212ee7c45287af08-0" n="ae97db4e" prev="i-95cc415e4b1b2b4d-0">
            <seg n="e4e1e8d5">
              Herr talman! Det är alltid lika roligt att få delta i den gastkramande
              debatten om utgiftsområde 3, Skatt, tull och exekution. Intresset
              symboliseras möjligen just i dag av antalet åhörare på läktaren
            </seg>
            <seg n="0772ef9b">
              Det ska vara lätt att göra rätt. De myndigheter som vi lagstiftare
              nu hanterar och ger anslag till har över lag ett i förhållande
              till många andra myndigheter mycket gott anseende.
            </seg>
            <seg n="f72f2cd4">
              Jag tror att Skatteverket numera nästan alltid möts av ett stort
              och positivt gensvar från många av våra medborgare inte kunder.
              Det beror på att Skatteverket under en lång följd av år har fått
              hjälp av lagstiftaren med olika skattereformer. Nu för tiden är
              det enklare att göra rätt; det är helt klart så. Det är också
              på det sättet att det finns många duktiga medarbetare hos de här
              myndigheterna. Det tror jag att vi ska tacka för. Jämför vi med
              många andra länder ser vi att det är svårt att ha en effektiv
              organisation utan att ha goda medarbetare.
            </seg>
            <seg n="39e28219">
              Det ska ändå sägas att vi jag håller mig till Skatteverket, den
              största myndigheten under en följd av år haft mycket duktiga generaldirektörer
              hos Skatteverket. Lennart Nilsson var generaldirektör i många
              år. Anitra Steen var under ett fåtal år en duktig generaldirektör.
              Mats Sjöstrand, som många av oss här känner, har gjort ett mycket
              gott arbete med att utveckla Skatteverket. Numera är Ingemar Hansson
              generaldirektör. Också han har stor erfarenhet. Det spelar stor
              roll vem som är ledare för Skatteverket.
            </seg>
            <seg n="fe0b030c">
              Det handlar om två saker: Vi kan laborera med hur mycket pengar
              Skatteverket ska ha. Och minst lika viktigt är vad Skatteverket
              ska göra.
            </seg>
            <seg n="b3a610e5">
              Herr talman! Skatteverkets personal har minskat i antal. Det
              har också uppgifterna under en följd av år gjort. Sådana saker
              som taxeringsfrågor, arv- och gåvoskatt, förmögenhetsskatt, förenklingar
              när det gäller reseavdrag och så vidare har gjort det enklare
              för många att göra rätt. Skatteverkets inriktning har också kunnat
              ändras detta för att ta itu med andra åtgärder som inte minst
              från rättvisesynpunkt känns angelägnare än granskning av de småavdrag
              som förr funnits.
            </seg>
            <seg n="13f973cb">
              Nu är det egentligen anslaget till Skatteverket som vi diskuterar.
              Av den anledningen tog jag mig för att i slutet av våren be riksdagens
              utmärkta utredningstjänst om en översikt över anslagsfördelningen
              till Skatteverket, Tullverket och Kronofogdemyndigheten under
              15 år från både regering och oppositionspartier.
            </seg>
            <seg n="f98c9f14">
              Med skammens rodnad måste jag väl medge att Folkpartiet under
              oppositionstiden var ett av de partier som ofta begärde lite mer
              pengar. Vi förbleknar dock, herr talman, i ett avseende, nämligen
              jämfört med Vänsterpartiet som när de förhandlade endera lyckades
              få igenom allting eller också lade sig platt. Vänsterpartiet avviker
              från alla andra partier. Man vill alltid ha mer pengar till den
              här verksamheten.
            </seg>
            <seg n="80a9570e">
              Det finns ganska mycket att säga om detta. Jag avser att lämna
              in de uppgifter jag fått så att alla kan ta del av dem. Det är
              en intressant läsning också för liberaler, kan jag säga. Man ska
              vara försiktig med överbud i sådana här frågor. Den avvägning
              som ofta görs från regeringars sida är nog ganska klok i förhållande
              till de uppgifter man ska ha.
            </seg>
            <seg n="ebd5afc0">
              Enligt en uppgift som Mats Sjöstrand för några år sedan kom med
              tar vårt skatteverk av vid årets början debiterade skatter in
              98 ½ procent i grund och botten en fantastisk procentsiffra. På
              andra områden tas ännu mer in. På momsområdet till exempel lär
              man ta in 99 ½ procent detta trots att vi har ett ganska komplicerat
              momsskattesystem. Det här visar att man har väldigt duktiga medarbetare
              på området.
            </seg>
            <seg n="bd698bf0">
              Antalet medarbetare hos Skatteverket har gått ned väldigt mycket.
              Samtidigt har tekniken väldigt mycket gått framåt. Det är nu mycket
              lättare att få hjälp och service än det var för några år sedan.
              Det är inte bara Skatteverkets förtjänst, utan det är också en
              teknikutveckling. Likväl är det så, herr talman, att det nu kommer
              extra anslag på 20 miljoner för 2012. Sedan blir det en permanent
              anslagshöjning på 100 miljoner i förhållande till detta.
            </seg>
            <seg n="91ab8825">
              Jag vill sedan gå över till Tullverket. Där kan man notera samma
              sak i den sammanställning jag lät göra, nämligen att det nästan
              alltid finns en lätt överbudspolitik från alla oppositionspartier.
              Det är lite mer varierat än när det gäller Skatteverket, för Tullverket
              är möjligen lite mindre känt. Jag tror dock att det är väldigt
              viktigt att man när man diskuterar Tullverkets anslag koncentrerar
              sig på dels vad anslagen ska vara till, dels vilka befogenheter
              verket har.
            </seg>
            <seg n="dca8aca6">
              Där kan jag hålla med om den socialdemokratiska synpunkten att
              befogenheterna, som finns i en motion, alltid kan diskuteras.
              Det gjorde vi tidigare mer än vi har gjort de senaste åren. Vilka
              befogenheter ska Tullverket ha? Där har vi säkert inte kommit
              till vägs ände, utan där måste vi gemensamt se till att vi får
              ett tullverk som fungerar bättre än det gör i dag. Om finmaskigheten
              i Skatteverket är ganska hög, vilket jag skulle vilja säga, är
              det alldeles uppenbart att Tullverket har en svårare uppgift.
              Det finns också områden som är mycket mer svårbearbetade, till
              exempel införsel eller smuggling inte bara av sprit utan även
              narkotika och den typen av varor.
            </seg>
            <seg n="cf766771">
              Det gäller också utförseln av värdesaker. När jag ser Karin Nilsson,
              som sitter framför mig, kommer jag ihåg att vi var i Tingsryd
              eller någon annanstans en gång. Då var det fråga om utförsel av
              båtmotorer, vilket tullen visste om utan att kunna ta motorerna
              i beslag, därför att man inte hade befogenheterna. Detta är den
              typ av saker som vi i riksdagen i alla partier bör fundera över.
              Vilka befogenheter har tullen? Är de tillräckliga eller inte?
            </seg>
            <seg n="3c94d84a">
              Nu är det sagt att Tullverket ska prioritera arbetet mot organiserad
              brottslighet, och jag tror att det är väldigt viktigt att man
              gör det och har den inriktningen. Tidigare har det nämligen under
              en lång rad år varit så att man lätt har velat komma åt enskilda
              som tagit med sig en eller annan flaska sprit. Det är allvarligt
              nog, men det är den storskaliga ekonomiska brottsligheten som
              är det verkliga problemet i detta sammanhang.
            </seg>
            <seg n="067a9d2c">
              Slutligen vill jag nämna Kronofogdemyndigheten. 2010 var det
              1,2 miljoner människor som fick påhälsning i någon form av Kronofogdemyndigheten.
              Det är väldigt många. Då måste man dock veta, herr talman, att
              det tyvärr är så att det offentliga ligger bakom många av dessa
              saker. Det är saker som indrivning av tv-licenser, parkeringsavgifter
              och trängselskatter samt sjukvårdsfrågor.
            </seg>
            <seg n="280b5eae">
              Man kan naturligtvis diskutera hur detta ska ske. Är det detta
              vi ska anslå väldigt mycket pengar till och som är det viktigaste?
              Jag uppfattar att det finns helt andra saker, bland annat falska
              fakturor och den typen av saker, som är mycket angelägnare för
              Kronofogdemyndigheten.
            </seg>
            <seg n="81d4a971">
              Kronofogdemyndigheten behöver också ett ökat anslag. Regeringen
              eller departementet behöver under de närmaste åren fundera på
              om Kronofogdemyndigheten har att arbeta med de viktigaste sakerna.
              Man kan notera en sådan enkel sak som att det nästan inte är någon
              indrivning på el och vatten. Vad beror det på? Jo, det beror på
              att människor nästan alltid känner sig tvingade att betala detta,
              för annars stängs elektriciteten och vattnet av.
            </seg>
            <seg n="b5f4dd98">
              Herr talman! Med dessa ord vill jag avsluta mitt inlägg i denna
              gastkramande debatt. Jag yrkar bifall till utskottets förslag.
            </seg>
          </u>
          <note type="speaker" n="29628c3d">
            Anf. 134 KARIN NILSSON (C):
          </note>
          <u who="unknown" xml:id="i-105a0616615ada99-0" n="48f0be22">
            <seg n="aefb39f5">
              Herr talman! Jag har talat om behovet av regelförenklingar och
              rättssäkerhet i de flesta anföranden jag hållit i kammaren det
              senaste året, i varje fall då frågorna har inkluderat Skatteverket.
              Jag blir därför riktigt glad när både detta betänkande och betänkandet
              om skatteförfarandelagen, som vi debatterade för ett par veckor
              sedan, innehåller skrivningar som tar upp vikten av förenklingar
              och rättssäkerhet.
            </seg>
            <seg n="db2a56a8">
              I dag, när vi behandlar frågan om anslagen till utgiftsområde
              3 Skatt, tull och exekution, kan man läsa att regeringen framhåller
              att målet för utgiftsområdet är att säkerställa finansieringen
              av den offentliga sektorn och att bidra till ett väl fungerande
              samhälle för medborgare och näringsliv samt motverka brottslighet.
              Den meningen är väl rätt given och förväntad, men de följande
              meningarna visar också att regeringen vill beakta skattebetalarnas
              och tullkundernas perspektiv.
            </seg>
            <seg n="d1a28978">
              Där står det att myndigheterna inom utgiftsområdet ska underlätta
              för medborgare och företag att göra rätt för sig och att medborgare
              och företag ska känna förtroende för rättssäkerheten i regelsystemen.
              En enhetlig behandling av de företag och medborgare som kommer
              i kontakt med myndigheten är en viktig rättsaspekt. Det är därför
              viktigt att alla ärenden behandlas lika.
            </seg>
            <seg n="5871e490">
              Herr talman! Dessa meningar kan låta lika självklara som den
              första meningen, men jag vet att det finns en del företag i landet
              som tyvärr inte upplever det så. Många av myndigheternas tjänstemän
              gör ett alldeles utmärkt arbete och uppskattas för det. Skatteverket,
              tullen och Kronofogdemyndigheten har också överlag ett gott anseende
              bland medborgarna, men det finns tyvärr handläggare som brister
              i bemötande och opartiskhet. Det leder till otrygghet och misstro.
            </seg>
            <seg n="477161fa">
              Jag har träffat företagare som har berättat riktigt skrämmande
              historier om hur de behandlas av Skatteverkets skattehandläggare.
              Därför hoppas jag att dessa fina ord inte bara stannar vid ord
              utan också leder till förbättringar och förändringar förändringar
              som omfattar verksamhetens alla kontor i hela landet. När skattehandläggare
              med polishjälp bryter sig in för att säkra handlingar som de redan
              varit på plats och granskat och kopierat finns det en del kvar
              att göra.
            </seg>
            <seg n="982c19c4">
              När de lägger beslag på företagets alla likvida medel för betalningssäkring,
              så att det varken finns pengar för de anställdas löner eller utrymme
              för företagen att anlita juridisk hjälp till sitt försvar, finns
              det också en del kvar att önska.
            </seg>
            <seg n="a65130a0">
              När den skattskyldige inte kan få insyn i det egna ärendet för
              att få veta vad han anklagas eller misstänks för, eftersom stora
              delar av underlaget från Skatteverket är överstruket med svart
              färg på grund av sekretess, finns det uppenbart en del kvar att
              önska.
            </seg>
            <seg n="a6226ea5">
              Så länge den skattskyldige behandlas rättsosäkert på detta vis
              är myndighetsutövningen långt ifrån så opartisk och rättssäker
              som vi har rätt att förvänta oss när vi stiftar lagar.
            </seg>
            <seg n="78af4a37">
              Herr talman! Jag har länge ansett att många av utskottets ledamöter
              varit alltför låsta vid att prata om förstärkta åtgärder för att
              komma åt skattefusk och minska skattebortfall, vilket givetvis
              är viktigt. Det är viktigt för trovärdigheten och för en fungerande
              skattelagstiftning, men man har i sammanhanget glömt bort skattebetalarnas
              perspektiv. Det har verkat som att vi bara brytt oss om skattepengarna
              från företagarna när de inte kommit in.
            </seg>
            <seg n="9cb04e88">
              Företagarna levererar in stora delar av landets skatteintäkter,
              och det är de som investerar i framtidens jobb. De måste givetvis
              behandlas på ett rättvist och rättssäkert sätt. Jag har i flera
              år motionerat om rättssäkerhet för företagare under den allmänna
              motionstiden. Jag blev därför väldigt glad över regeringens ambition
              att i samband med beslutet om skatteförfarandelagen tillsätta
              en fördjupad utredning inom fem delområden vad gäller rättssäkerhet
              för skattebetalare.
            </seg>
            <seg n="69dce813">
              I och med detta beslut finns löften om stora förbättringar vad
              gäller lagstiftningen. Med de inledande meningarna i just detta
              betänkande, som jag läste upp, verkar det också finnas en ambition
              från regeringen vad gäller uppföljning, tolkning och framför allt
              tillämpning så att det blir en bra handläggning på alla landets
              skattekontor.
            </seg>
            <seg n="cdf58695">
              För att upprätthålla skattemoralen är det självklart viktigt
              att ärliga företagare ska slippa konkurrera med oärliga skattesmitare.
              Det är dock också otroligt viktigt med balansen mellan myndigheters
              fiskala delar i jakten på uppsåtliga fuskare och hänsynen till
              företagens förutsättningar att bedriva sin verksamhet.
            </seg>
            <seg n="2961b202">
              Jag ser som sagt flera uttryck i dokumentet som visar på en ambition
              och en förbättring, förenklingar av regelverken, enhetliga kontrollnivåer,
              effektiva handläggningstider, myndighetsintern styrning och uppföljning
              och förstärkning av rättssäkerheten.
            </seg>
            <seg n="4c041fa9">
              Med dessa löftesrika ord, herr talman, ser jag fram emot att
              ta del av kommande regleringsbrev till de aktuella myndigheterna
              och yrkar bifall till regeringens förslag om anslag till Skatteverkets
              och Kronofogdemyndighetens verksamheter och Tullverkets resursanvändning
              och verksamhet, och jag yrkar avslag på motionerna.
            </seg>
          </u>
          <note type="speaker" n="ca254d4a">
            Anf. 135 LARS GUSTAFSSON (KD):
          </note>
          <u who="lars_gustafsson_b4f09a" xml:id="i-c028f9a2011c1fe9-0" n="f0b260b3">
            <seg n="7d33e29e">
              Herr talman! Det kan vara bra att påminna oss om att detta mycket
              tunna betänkande handlar om skatt- och tullexekution. Vi har ju
              valt att utexploatera hela skattesystemet i andra delar, men det
              kan vi kanske avhålla oss från så här i avslutningen.
            </seg>
            <seg n="6ccadbfe">
              Jag tänker uppehålla mig lite grann vid vad betänkandet handlar
              om, och det är de här tre myndigheterna. Alla är de viktiga för
              den svenska samhällsstrukturen. Det är också viktigt att Skatteverket,
              Kronofogdemyndigheten och Tullverket fungerar väl både som självständiga
              myndigheter och i samverkan. Myndigheternas huvuduppgift är ju
              att fungera som uppbördsenhet med en rättssäker funktion.
            </seg>
            <seg n="78e7232d">
              Sakligt sett handlar betänkandet om de budgetramar som ska gälla
              för de här myndigheterna under kommande år. Några förslag i betänkandet
              avser lagstiftningar inom andra lagstiftningsområden i juridiskt
              hänseende. De flesta av dessa förslag tycker jag har bemötts väldigt
              väl i betänkandetexten och även delvis i anförandena här. Men
              rent generellt kan man anföra att det är viktigt att lagstiftningen
              ger ökat utrymme för samverkan mellan myndigheter som polis och
              tull för att komma åt illegal och brottslig verksamhet. Ibland
              kan det gälla rent praktiska åtgärder som en tullbom vid en viss
              station, som jag tänker på. Detta borde kunna lösas på ett praktiskt
              sätt på den ort det handlar om och mellan myndigheterna.
            </seg>
            <seg n="854331ab">
              Herr talman! Enligt det som Skatteverket framförde vid sitt besök
              hos utskottet finns det inget akut behov av ökade anslag för nästkommande
              år. Myndigheten visade däremot på eventuella framtida behov av
              ekonomiska tillskott för att upprätthålla verksamheten på en hög
              nivå. Men det måste allmänt vara så att myndigheterna inom sina
              ramar måste prioritera vilka insatser som ska göras och att de
              i sina redovisningar beskriver vad som kan vara kommande behov
              enligt sina givna uppdrag.
            </seg>
            <seg n="19a69495">
              Herr talman! Det betänkande vi behandlar här nu är tämligen tunt
              med tanke på underlaget. Jag ser inte någon anledning att ytterligare
              förlänga mitt anförande, utan jag avslutar med att yrka bifall
              till utskottets förslag till beslut.
            </seg>
          </u>
          <note n="41854807">
            Överläggningen var härmed avslutad.
          </note>
          <note n="e15fac89">
            13 § Slopade Lundinregler och vissa andra skatteåtgärder för
            företag
          </note>
          <note n="9e0d6eca">
            Föredrogs
          </note>
          <note n="058a26c4">
            Talmannen konstaterade att ingen talare var anmäld.
          </note>
          <note n="4fb4fb31">
            14 § Genomförande av det nya EU-direktivet om bistånd med indrivning
            samt ändrad beräkning av dröjsmålsavgift i vissa fall
          </note>
          <note n="9e0d6eca">
            Föredrogs
          </note>
          <note type="speaker" n="dc3543d6">
            Anf. 136 DAVID LÅNG (SD):
          </note>
          <note n="b9c9a479">
            Herr talman! Skatteutskottets betänkande nr 7 gäller regeringens
            proposition Genomförande av det nya EU-direktivet om bistånd med
            indrivning samt ändrad beräkning av dröjsmålsavgift i vissa fall
            . Direktivet antogs våren 2010 och syftar till ömsesidigt bistånd
            för indrivning av fordringar som avser skatter, avgifter och andra
            åtgärder.
          </note>
          <u who="david_lang_e2a9da" xml:id="i-2e3c696894c03a43-0" n="fa6848b2" prev="i-ad596dec56d931bc-0">
            <seg n="cd60a9d9">
              Sverigedemokraterna är ett parti som värnar det svenska självbestämmandet
              och vill minimera det överstatliga inflytandet över Sverige. EU:s
              ökande inflytande över svensk politik i allmänhet och svensk ekonomisk
              politik i synnerhet är mycket oroande. Direktivet om bistånd med
              indrivning innebär ytterligare makt till EU på viktiga skattepolitiska
              områden.
            </seg>
            <seg n="35448b9c">
              Sveriges politik för bistånd med indrivning är i dag huvudsakligen
              utformad på bi- eller multilateral basis. Jag menar att denna
              linje har tjänat oss väl. Propositionen om bistånd med indrivning
              är ett avsteg från tidigare svensk praxis där skatteavtal inte
              utformats på överstatlig nivå. De viktigaste nationella bestämmelserna
              finns i lagen om ömsesidig handräckning i skatteärenden. Andra
              viktiga överenskommelser är det nordiska skattehandräckningsavtalet,
              Europaråds- och OECD-konventionen om ömsesidig handräckning i
              skatteärenden, som alltså är utformad på mellanstatlig nivå, och
              vissa bilaterala skatteavtal och tullsamarbetsavtal. Dessa avtal
              har tjänat oss väl och är i högsta grad tillräckliga. En gemensam
              EU-politik på området behövs inte.
            </seg>
            <seg n="b84399a0">
              Sverigedemokraterna menar att inga lagändringar borde göras i
              det här avseendet och att direktivet inte ska implementeras i
              svensk lagstiftning. Det är oroväckande att svensk lagstiftning
              i allt högre grad EU-anpassas. Direktivet är omfattande och kommer
              på ett markant sätt att påverka svensk skattepolitik. Det konstateras
              bland annat att enbart en ändring av det befintliga direktivet
              inte är tillräckligt och att tillämpningsområdet bör utvidgas.
            </seg>
            <seg n="d2ce1911">
              Indrivning ska inte längre gälla bara tullar och jordbruksavgifter
              utan fordringar som avser alla skatter och avgifter som tas ut
              av en medlemsstat eller på en medlemsstats vägnar eller av dess
              territoriella eller administrativa enheter, däribland de lokala
              myndigheterna, eller på deras vägnar eller på unionens vägnar.
              Det är värt att påpeka att direktivet redan finns men främst reglerar
              fordringar på tullar och jordbruksavgifter. Eftersom dessa fordringar
              utgör en liten och minskande del av fordringarna på den inre marknaden
              vill EU utöka direktivet.
            </seg>
            <seg n="8d4739ed">
              Jag menar att de föreslagna ändringarna av direktivet är långtgående
              och på ett allvarligt sätt påverkar svensk skattehandräckningspolitik.
              Det innebär långtgående EU-reglering av Sveriges politik för bistånd
              med indrivning.
            </seg>
            <seg n="7f54d796">
              Förslaget är också tveksamt med hänsyn till proportionalitetsprincipen,
              då de föreslagna åtgärderna över huvud taget inte står i proportion
              till ändamålet. Det råder obalans mellan mål och medel.
            </seg>
            <seg n="b6fa9ccb">
              Dessutom är förslaget i sig väldigt svårt att harmonisera i unionens
              medlemsstater. Medlemsstaternas olika befogenheter för indrivning
              är mycket olika, och därför blir direktivet felriktat. Det står
              att indrivningsmetoderna inte ska påverkas av direktivet, men
              att det är nödvändigt att säkerställa att varken skillnaderna
              mellan nationella lagstiftningar eller bristen på samordning mellan
              behöriga myndigheter förhindrar ett väl fungerande system för
              ömsesidigt bistånd enligt detta direktiv. Det är dock sannolikt
              så att ett effektivt enhetligt system förutsätter enhetliga befogenheter
              för indrivning, och där är vi inte i dag.
            </seg>
            <seg n="ea63e61c">
              Direktivet slår fast att Sverige, när vi ingår bilaterala eller
              multilaterala överenskommelser i frågor som omfattas av detta
              direktiv, är tvunget att underrätta kommissionen om detta. Kommissionen
              underrättar i sin tur de övriga medlemsstaterna. Sverige ska enligt
              min mening inte ha någon skyldighet att bedriva underrättelseverksamhet
              till kommissionen. Därför kan syftet med detta ifrågasättas. Sverige
              äger rätten att ingå egna skattepolitiska avtal utan att underrätta
              EU.
            </seg>
            <seg n="e1340e24">
              Vi sverigedemokrater menar att ett enhetligt system för bistånd
              med indrivning är en dålig idé och att verklig effektivitet och
              ändamålsenlighet för ett lands skattehandräckningspolitik bäst
              uppnås genom landets specifika avtal med andra länder. De europeiska
              länderna vill inte ha enhetliga system för skattepolitiska angelägenheter
              i strid med nationellt självbestämmande.
            </seg>
            <seg n="db4f1232">
              Herr talman! Med anledning av allt detta yrkar jag avslag på
              propositionen i sin helhet och bifall till Sverigedemokraternas
              reservation.
            </seg>
          </u>
          <note type="speaker" n="431a4e71">
            Anf. 137 FREDRIK SCHULTE (M):
          </note>
          <u who="fredrik_schulte_c537d0" xml:id="i-85b377e49d67a8c1-0" n="fdf69cf1">
            <seg n="1ef3130b">
              Herr talman! Det sägs att det är 20 000 personer som tittar på
              riksdagsdebatter varje dag. Om det nu inte skulle ske på grund
              av att människor zappar förbi av misstag utan verkligen planerar
              att titta på debatterna, att man går in på riksdagens hemsida
              ungefär som när man tittar i tv-bilagan vad det är för debatter
              som visas, tror jag att det är ganska få som skulle bli jätteexalterade
              över rubriken på den här debatten, genomförande av det nya EU-direktivet
              om bistånd med indrivning.
            </seg>
            <seg n="8ecd8788">
              Men, herr talman, man ska inte döma boken efter omslaget. Det
              här är en väldigt viktig fråga, en fråga som kommer att göra skillnad
              och som handlar om att sätta dit skattebrottslingar som rör sig
              över gränserna just genom att öka informationsutbytet över gränserna.
            </seg>
            <seg n="55fd62d8">
              I tider när man mest hör negativa nyhetsrapporter om det som
              händer i Europa, som ekonomisk kris och ett ansträngt eurosamarbete,
              kan det vara bra att påminna sig om att EU handlar om att bygga
              en union med fri rörlighet över gränserna för att binda ihop länder,
              föra oss samman, bygga broar och skapa ömsesidig respekt. Handel
              och rörlighet över gränserna gör nämligen precis detta, och då
              kan förhoppningsvis den kontinent som varit historiens mest krigsdrabbade
              utvecklas i fred, frihet och demokrati.
            </seg>
            <seg n="8289b1bb">
              Jag tycker att EU har lyckats bra med detta under de nästan 20
              år som Sverige varit med. Det går att flytta till alla länder
              i Europa och börja studera eller jobba och bygga sitt liv. Jag
              tror att det flesta tycker att det är positivt, inte minst för
              att vi som ett litet land uppe i norr inte kan isolera oss.
            </seg>
            <seg n="34c33168">
              Men den ökade globaliseringen skapar också problem med organiserad
              brottslighet och skatteflykt, och detta ställer krav på att man
              även måste jobba tillsammans för att lösa dessa problem. På denna
              punkt har EU kanske inte varit riktigt så framgångsrik som vi
              hade önskat och hoppats.
            </seg>
            <seg n="f1a45dde">
              Jag tycker att det är ett bra förslag, för det handlar om att
              vi ska kunna få mer informationsutbyte mellan myndigheter i Europa.
              Det är vansinnigt att vi har en europeisk ekonomisk union där
              våra myndigheter inte kan prata med varandra för att lösa problem
              som hör till det ganska grundläggande som en stat ska syssla med.
              Det har till exempel varit nästan omöjligt och ett byråkratiskt
              trassel att få en tysk turist som fått en p-bot i Sverige att
              betala denna.
            </seg>
            <seg n="ef074e5a">
              Nu ändras detta. Nu får man standardiserade mallar och dataprogram
              som gör att kronofogden i Sverige kan prata med kronofogdar runt
              om i Europa. Det kan handla om en svensk som flyttar från Sverige
              till Spanien för att slippa betala skatt. Det kan också handla
              om människor som flyttar till Sverige för att de inte vill betala
              skatt i sina hemländer.
            </seg>
            <seg n="00840afd">
              Jag tror inte att man ska underskatta betydelsen av detta. Försäkringskassan
              och andra typer av myndigheter som Kronofogdemyndigheten och Skatteverket
              har tillsammans varit framgångsrika bekämpare av organiserad brottslighet
              i Sverige under senare år.
            </seg>
            <seg n="37bc7ff8">
              Den kända amerikanska gangsterledaren Al Capone dömdes inte för
              något av alla de mord han begick eller beställde eller för all
              den smuggelsprit han tjänade pengar på, utan han sattes dit för
              skattebrott. Det vore trist om en svensk Al Capone kommer undan
              bara för att han flyttar till Spanien.
            </seg>
            <seg n="6ce8212f">
              Det är klart att vi måste ha ett ökat informationsutbyte så att
              det blir lätt för kronofogden i Sverige att ringa kronofogden
              i Spanien.
            </seg>
            <seg n="8a4c8638">
              Detta hindrar inte Sverigedemokraterna från att vara emot. Vi
              har precis hört David Lång säga att han motsätter sig att vi ger
              mer makt till EU.
            </seg>
            <seg n="89a9ace9">
              Jag tycker att man ska vara restriktiv med att skjuta över mer
              makt och inflytande till EU. Jag kan dock inte förstå hur David
              Lång kommer till sin slutsats. Jag skulle verkligen vilja att
              han begär replik och förklarar för mig, kammaren och dem som följer
              debatten i tv hur vi flyttar mer makt till EU genom att kronofogden
              i Sverige får prata med kronofogden i Spanien.
            </seg>
            <seg n="ac121054">
              Hur ger vi mer makt till EU om kronofogden i Sverige hjälper
              kronofogden i Litauen eller Rumänien när personer som har en massa
              skatteskulder flyr från dessa länder och undan rättvisan till
              Sverige? Hur flyttar vi över mer makt till EU genom att tillåta
              detta? Nej, vi ger mer makt till de enskilda länderna att kunna
              ta itu med dessa problem.
            </seg>
            <seg n="7594b1fb">
              Jag kan inte tolka det på annat sätt än att Sverigedemokraterna
              vill skydda människor som har flytt till Sverige för att de vill
              slippa betala skatt i sina hemländer. Är det så vi ska tolka Sverigedemokraternas
              ståndpunkt i denna fråga?
            </seg>
            <seg n="d18c339b">
              Herr talman! Det finns ett gammalt ordspråk som säger att det
              goda inte får bli det bästas fiende. Vägen till helvetet är kantat
              av goda intentioner. Det är viktigt att komma ihåg att man även
              med goda avsikter kan landa fel om man inte ser till helheten
              och försöker greppa hela frågan.
            </seg>
            <seg n="2966ad0b">
              Jag tror att Sverigedemokraterna har misslyckats med detta. Man
              har inte sett till helheten och det större perspektivet, att det
              blir enklare att sätta dit skatteflyktingar och andra kriminella
              om vi godkänner förslaget.
            </seg>
            <seg n="58e270ca">
              Sverigedemokraterna är inte det parti jag har i åtanke när jag
              tänker på goda intentioner, så ordspråket är kanske inte applicerbart
              i detta sammanhang. I stället ska vi kanske uppmana Sverigedemokraterna
              att inte låta det onda bli det sämstas fiende. Det är nämligen
              precis detta som kommer att hända om man gör som de förespråkar.
            </seg>
            <seg n="137222a6">
              EU är ett projekt för att öka samarbetet mellan Europas länder
              och göra det lättare för människor, varor och tjänster att röra
              sig över gränserna. Det är något positivt som binder ihop en kontinent
              som har varit krigsdrabbad och krigssargad och gör att vi förstår
              varandra bättre och skapar välstånd och bättre grogrund för demokrati.
              Ska detta arbete bli verkligt framgångsrikt måste vi också arbeta
              på andra planhalvor, till exempel genom att sätta dit dem som
              flyr över gränserna undan rättvisan. Hur man kan vara emot detta
              är en gåta.
            </seg>
          </u>
          <note n="c04ac9b9">
            Jag yrkar bifall till förslaget.
          </note>
          <note type="speaker" n="9a38af88">
            Anf. 138 DAVID LÅNG (SD) replik:
          </note>
          <u who="david_lang_e2a9da" xml:id="i-081bd81164cd7e06-1" n="fa6848b2">
            <seg n="b01b62af">
              Herr talman! På vilket sätt ger det mer makt till EU? Ja, det
              är ett EU-direktiv. Vi har redan i dag avtal som har tjänat oss
              väl. Vi har skatteavtal som reglerar bistånd med indrivning, och
              de har utformats på bilateral eller multilateral basis. Nu blir
              det överstatligt.
            </seg>
            <seg n="05b38193">
              De viktigaste nationella bestämmelserna som finns i dag finns
              i lagen om ömsesidig handräckning i skatteärenden. Andra viktiga
              överenskommelser är som jag nämnde tidigare nordiska skattehandräckningsavtalet,
              Europaråds- och OECD-konventionen om ömsesidig handräckning och
              vissa bilaterala skatteavtal och tullsamarbetsavtal.
            </seg>
            <seg n="58cd5609">
              Jag menar att dessa avtal är tillräckliga och visar att en framgångsrik
              politik inte behöver implementeras på överstatlig nivå. En gemensam
              EU-politik behövs därför inte. Dessutom är förslaget tveksamt
              med hänsyn till proportionalitetsprincipen. Det får långtgående
              konsekvenser och står inte i paritet till det mål som det syftar
              till.
            </seg>
            <seg n="d2bd323f">
              Ser inte Fredrik Schulte något problem med det? Ser inte Fredrik
              Schulte att det är fråga om ökad överstatlighet?
            </seg>
          </u>
          <note type="speaker" n="5bb960b2">
            Anf. 139 FREDRIK SCHULTE (M) replik:
          </note>
          <u who="fredrik_schulte_c537d0" xml:id="i-85b377e49d67a8c1-1" n="fdf69cf1">
            <seg n="add2117a">
              Herr talman! Som jag sade i mitt anförande ska vi vara försiktiga
              med att flytta över makt från det svenska parlamentet till EU.
              Men det handlar inte om att släppa makt och inflytande över viktiga
              politiska beslut som välfärd, skatter eller lagstiftning som ska
              upprätthålla det speciella och unika med Sverige. Det handlar
              om att det ska bli enklare att sätta dit kriminella. I dag är
              det svårt att driva in skatteskulder och driva in olika avgifter
              som människor åker på och sedan undslipper genom att röra sig
              över gränserna.
            </seg>
            <seg n="d1038836">
              Jag var i Spanien i somras. Min kompis hade hyrt en bil och åkte
              dit för fortkörning. Han mejlade mig och beklagade sig över att
              han fått en fortkörningsbot. Jag ringde till Kronofogdemyndigheten
              och Skatteverket och frågade hur myndigheterna i Spanien skulle
              kunna tvinga min kompis att betala fortkörningsboten. De svarade
              att han kan strunta i att betala, för det är så gott som omöjligt
              för dem att driva in dessa böter. Det är ett byråkratiskt krångel
              av sådan enorm omfattning att det är omöjligt.
            </seg>
            <seg n="901dbedb">
              Detta är bara anekdotisk bevisföring. Men jag tror att David
              Lång ska göra lite efterforskningar, för det är inte enkelt att
              ta itu med dessa problem. Att säga att den lagstiftning vi har
              i dag är tillräcklig är inte i linje med verkligheten.
            </seg>
            <seg n="07c3b9d2">
              David Lång och Sverigedemokraterna vill förhandla enskilt med
              varje land och inte ha en enhetlig lagstiftning i EU. Det kommer
              att bli ett härke och så gott som omöjligt.
            </seg>
            <seg n="8dcebc29">
              Det du gör, David Lång, är att skydda människor som kommer till
              Sverige med skatteskulder. Grattis!
            </seg>
          </u>
          <note type="speaker" n="3c126f38">
            Anf. 140 DAVID LÅNG (SD) replik:
          </note>
          <u who="david_lang_e2a9da" xml:id="i-081bd81164cd7e06-2" n="fa6848b2">
            <seg n="1629b3bf">
              Herr talman! Lagstiftning som är otillräcklig går att utveckla.
              Jag ser inga som helst fel eller problem med avtal på mellanstatlig
              nivå. Det är klart att det kan bli mer omfattande, men ökad demokrati
              och ökat självbestämmande har också ett egenvärde, skulle jag
              vilja säga.
            </seg>
            <seg n="00d80a40">
              Jag tycker att det är tråkigt att utskottets majoritet vill lägga
              sig för EU och mena att vi inte ska säga något om att EU kräver
              att vi genomför en ny lag. Jag företräder ett EU-kritiskt parti,
              och jag menar att som EU-kritisk politiker är det min rätt och
              rent av min skyldighet att yrka avslag på propositioner som inte
              ligger i den svenska nationens intresse.
            </seg>
            <seg n="e95db7db">
              Det är svårt att harmonisera förslaget över unionens medlemsstater.
              Deras befogenheter för indrivning är mycket olika, som jag nämnde
              tidigare. Direktivet blir felriktat. Jag tyckte att Fredrik Schulte
              nästan medgav att det blir ökad överstatlighet, men att det är
              värt det eftersom det leder till ökad praktisk möjlighet att komma
              åt de problem som finns. Det är helt enkelt en fråga om vad man
              väljer att prioritera. Jag prioriterar nationellt självbestämmande
              högt.
            </seg>
          </u>
          <note type="speaker" n="8c99da7f">
            Anf. 141 FREDRIK SCHULTE (M) replik:
          </note>
          <u who="fredrik_schulte_c537d0" xml:id="i-2be431bdb200bf64-0" n="fdf69cf1" next="i-4cafeb31ef551c47-0">
            <seg n="594ef663">
              Herr talman! I den mening som detta beslut skulle leda till ökad
              överstatlighet är det nästan i form av ett kommatecken i lagstiftningen.
              Detta är fråga om teknikaliteter. Det är inte en stor ödesfråga
              om att lämna över viktig beslutandemakt på viktiga områden som
              vi vill ha kvar här i Sverige för att gynna den svenska nationens
              intresse, för att citera dig, David Lång.
            </seg>
            <seg n="3d704330">
              Det handlar snarare om att just gynna den svenska nationens intresse
              genom att sätta dit skurkar och banditer som kommer till Sverige
              från andra länder. Du skyddar dem, David Lång! Du skyddar människor
              som kommer till Sverige och som undflyr rättvisan därför att du
              tycker att det är viktigare med avhållsamhet i frågor om att flytta
              makt till EU när det egentligen bara är teknikaliteter det handlar
              om.
            </seg>
            <seg n="f2fef75c">
              Det är ganska intressant att David Lång säger att man säkert
              kan ingå fler avtal för att underlätta processen. Det erkände
              han precis här nu. Detta är ett stort problem. Det är knepigt
              för Skatteverket och kronofogden att sätta dit människor som har
              olika typer av skatteskulder i andra länder. Det är knepigt för
              oss att sätta dit människor som lämnar landet och åker till Spanien,
              till exempel. Det är därför beklagligt att Sverigedemokraterna
              gör detta ställningstagande.
            </seg>
            <seg n="a04447d9">
              Man kan också fråga sig om Sverigedemokraterna tänker rösta nej
              om vi ponerar att de skulle få en majoritet i den här kammaren
              för att rösta nej till alla EU-direktiv som påförs Sverige. Då
              skulle det vara ganska höga viten som vi skulle behöva betala
              till EU-kommissionen, utdömda av EU-domstolen. Sverige har skyldighet
              att implementera denna typ av lagstiftning.
            </seg>
            <seg n="1f26c7b3">
              I grund och botten handlar det om att du vill skydda kriminella
              som kommer till Sverige. Det är beklämmande.
            </seg>
          </u>
          <note n="38581a4e">
            Anf. 142 GUNNAR ANDRÉN (FP):
          </note>
          <u who="fredrik_schulte_c537d0" xml:id="i-4cafeb31ef551c47-0" n="fdf69cf1" prev="i-2be431bdb200bf64-0">
            <seg n="212d397c">
              Herr talman! Jag skulle kunna instämma totalt med herr Schulte
              i allt han sade.
            </seg>
            <seg n="488a65da">
              Jag vill ändå lägga till någonting när jag har hört Sverigedemokraternas
              företrädare. Detta är en lagstiftning eller ett direktiv som är
              exakt det man ska använda Europeiska unionen till. Jag förstår
              bättre nu, herr talman, varför Sverigedemokraterna ville ha 87
              miljoner extra till Skatteverket alldeles nyss. En stor del av
              pengarna jag vet inte hur stor ska tydligen användas till att
              ingå ytterligare 26 olika handräckningsavtal med olika länder
              när man kan få detta nästan gratis.
            </seg>
            <seg n="1eb0fa47">
              Det är rent löjeväckande att tala om överstatlighet i sammanhanget.
              Det är i en mellanstatlig handel som detta sker, men det sker
              via EU som administration. EU har absolut inget egenintresse av
              detta. Det har inte någonting med makt att göra, utan det har
              att göra med var man bäst ska lägga sina pengar. Detta är en bra
              och rationell sak.
            </seg>
            <seg n="72761855">
              Det är just sådant här vi ska använda EU till. Det är ungefär
              som fiskeripolitiken. Den har vi för att förhindra rovfiske. Miljöpolitiken
              har vi därför att partiklar och vad det nu kan vara inte känner
              några gränser. Det är exakt detta som det är bra att vi använder
              EU till.
            </seg>
            <seg n="2a6acc38">
              Ni menar att vi ska ingå en massa avtal 26 extra avtal som vi
              ska ha bara för att klara ut det här. Nej, det tror jag inte är
              bra. Fredrik Schulte uttryckte det försiktigt, men här ser vi
              någon som säger sig vara Sverigevän men som i själva verket är
              skattefifflarnas bästa vän. Det är sanningen i sammanhanget. Det
              är lite tuffare uttryckt, men så ser jag det.
            </seg>
            <seg n="b24fb73b">
              Vi ska begränsa denna form av brottslighet. Men när man driver
              in skatter, avgifter och så vidare är det någon som betalar. Här
              är det ytterst fråga om de svenska företagen. Ska de ha samma
              villkor, eller ska man öppna en gräddfil för skattebrottslingar
              till andra länder? Jag tror att de sju andra partierna säger nej.
              Det är det här vi säger nej till. Det blir ingen gräddfil för
              dem som väljer att använda olagliga metoder och flyr till andra
              länder.
            </seg>
            <seg n="4f9de80f">
              På samma sätt är avtalet ömsesidigt. Vi ska bistå de 26 andra
              länderna. De ska inte ha Sverige som en fristad.
            </seg>
            <seg n="6621e1f3">
              Herr talman! Detta är ett alldeles utmärkt avtal. Det är precis
              det här vi ska använda EU till. Jag är glad att jag inte står
              på samma linje som Sverigedemokraterna i frågan.
            </seg>
          </u>
          <note type="speaker" n="e7e2fa31">
            Anf. 143 KARIN NILSSON (C):
          </note>
          <u who="unknown" xml:id="i-105a0616615ada99-1" n="48f0be22">
            <seg n="e7848020">
              Herr talman! Också jag har svårt att förstå vad Sverigedemokraterna
              har att invända mot i frågan. Vi har i utskottet tidigare behandlat
              en mängd ärenden som rör informationsutbytesavtal med olika skatteparadis.
              Jag vet inte om det kan röra sig om 4050 stycken det är i alla
              fall otroligt många. Det har handlat om Monaco, San Marino, Bahamas,
              Luxemburg och många fler.
            </seg>
            <seg n="7edddcee">
              I dag tar vi ställning till ett samarbete mellan EU:s medlemsländer
              om ömsesidigt bistånd med indrivning av skatter och avgifter i
              varandras länder. Om Sverige ställer sig utanför ett sådant samarbete
              riskerar vi att gå miste om hjälpen från de övriga länderna med
              att driva in svenska skattemedel som har hamnat i andra länder.
            </seg>
            <seg n="16769825">
              Om vi riskerar att Sverige blir ett nytt skatteparadis för laglösa
              skattesmitare, vad har vi då vunnit på det? Det är en nationell
              angelägenhet att Sverige får in sina skatter lika väl som att
              Danmark eller Tyskland får in sina skatter. Att förslaget sedan
              har kommit till genom ett samarbete inom EU innebär inte att vi
              lyfter ifrån oss makten och att den hamnar i EU.
            </seg>
          </u>
          <note n="dbcbf01e">
            Herr talman! Sverigedemokraternas motion om avslag på propositionen
            upplever jag som fullständigt inkonsekvent i sammanhanget. Jag
            yrkar bifall till utskottets förslag och avslag på Sverigedemokraternas
            motion.
          </note>
          <note n="41854807">
            Överläggningen var härmed avslutad.
          </note>
          <note n="fbe1804e">
            15 § Värdering till verkligt värde
          </note>
          <note n="9e0d6eca">
            Föredrogs
          </note>
          <note n="058a26c4">
            Talmannen konstaterade att ingen talare var anmäld.
          </note>
          <note n="79367b12">
            16 § Avgifter enligt lagen om ansvar och ersättning vid radiologiska
            olyckor
          </note>
          <note n="9e0d6eca">
            Föredrogs
          </note>
          <note type="speaker" n="0352af2a">
            Anf. 144 JONAS GUNNARSSON (S):
          </note>
          <note n="1f1b63e8">
            Herr talman! Vi ska nu debattera civilutskottets betänkande nr
            3. I betänkandet behandlas regeringens proposition om ändring
            i lagen om ansvar och ersättning vid radiologiska olyckor samt
            två motioner.
          </note>
          <u who="jonas_gunnarsson_287854" xml:id="i-089b64f77ded4aa9-0" n="2f0027a4" prev="i-cff2428f7a3d2802-0">
            <seg n="d8ee4e00">
              I betänkandet finns två rödgröna reservationer som jag börjar
              med att yrka bifall till.
            </seg>
            <seg n="1694466a">
              De ändringar som regeringen vill göra i lagen om ansvar och ersättning
              vid radiologiska olyckor är något som vi glädjande nog verkar
              vara överens om i utskottet. Det är rimligt att lagen kompletteras
              med ett uttryckligt bemyndigande att meddela avgifter. Det ska
              självklart vara möjligt att ta ut avgifter för de prövningar som
              görs. Om detta tror jag inte att vi behöver orda så särskilt mycket.
              Det verkar som att vi är överens.
            </seg>
            <seg n="48ecb8a4">
              Det som däremot skapar en hel del huvudbry hos mig är det faktum
              att lagen inte kommer att träda i kraft i och med det regeringen
              föreslår. Vi står fortfarande kvar med ett förhållandevis lågt
              och begränsat skadeståndsansvar. Regeringen hävdar att det beror
              på att samtliga EU-stater som är anslutna till Pariskonventionen
              samtidigt måste ratificera 2004 års tilläggsprotokoll till konventionen
              och dess tilläggskonvention. I andetaget efter att regeringen
              har hävdat detta sägs att om processen drar ut på tiden skulle
              Sverige ensidigt kunna gå vidare för att sätta vissa delar av
              lagstiftningen och nödvändig författning i kraft tidigare än andra
              konventionsstater.
            </seg>
            <seg n="738e8a9f">
              Herr talman! I april i år svarade dåvarande miljöminister Andreas
              Carlgren i en interpellationsdebatt i kammaren att bedömningen
              var att lagen skulle kunna träda i kraft vid det kommande årsskiftet.
              I dag vet vi att regeringens bedömning inte höll och att ikraftträdandet
              kommer att bli ännu mer försenat. Regeringen hävdar också att
              arbete fortfarande pågår med den förordningstext som kommer att
              krävas till följd av lagens ikraftträdande.
            </seg>
            <seg n="44184e08">
              Jag tycker att regeringen har hanterat frågan på ett nonchalant
              sätt. Regeringen har trots insikten om problemen med ikraftträdandet,
              och trots det den tidigare miljöministern har sagt i kammaren
              om ett ikraftträdande vid det kommande årsskiftet, valt att inte
              hålla riksdagen informerad och valt att inte påbörja ett arbete
              för att sätta de delar av lagen och förordningen i kraft som skulle
              kunna göras giltiga utan ett gemensamt tillträde till tilläggsprotokollet.
            </seg>
            <seg n="093dbdf9">
              Det finns en sak till som är anmärkningsvärd med frågan. Ett
              så kallat obegränsat skadeståndsansvar är en av beståndsdelarna
              i den borgerliga kärnkraftsöverenskommelsen. Det är en överenskommelse
              som innebär att det är möjligt att bygga ny svensk kärnkraft samtidigt
              som det är tänkt att lägga tyngre ansvar på kärnkraftsägarna vid
              en eventuell olycka. Vi har en situation som innebär att det är
              möjligt att bygga nytt men att skadeståndsansvaret är kvar på
              en låg nivå. Det är helt på tvärs mot det som lovades när förbudet
              mot ny kärnkraft togs bort.
            </seg>
            <seg n="4c1baaa5">
              Låt mig kort sammanfatta frågan. Vi har en regering som i april
              säger i kammaren i Sveriges riksdag att ett ikraftträdande är
              något försenat men kommer att ske vid årsskiftet 2011/12. Ett
              drygt halvår senare får vi veta att det ännu inte är möjligt på
              grund av att regeringen inte är klar med sitt interna arbete och
              att andra stater inte är redo att ratificera protokollet. Det
              här är en försening som regeringen inte verkar ta på allvar, trots
              att man tidigare har sagt att om processen drar ut på tiden kan
              man sätta vissa delar av lagen i kraft något man nu inte ger sken
              av att vilja. Resultatet är alltså att man tillåter kärnkraft
              utan ökat ansvar.
            </seg>
            <seg n="2ae70b10">
              Herr talman! Vi föreslår tillsammans med de två andra rödgröna
              partierna att det som i lagen kallas obegränsat ansvar förstärks
              för att faktiskt närma sig ett ansvar som är obegränsat. Vi anser
              att principen om att förorenaren betalar ska gälla också kärnkraften.
              För att leva upp till den principen måste kärnkraften stå fullt
              ut ansvarig vid en eventuell olycka. 1,2 miljarder euro kan vi
              lugnt anta är alltför lite pengar vid en stor olycka. Jämför gärna
              med de kostnader som har uppstått i Japan med anledning av olyckan
              i Fukushima.
            </seg>
            <seg n="47ce5aa0">
              Principerna i svensk aktiebolagsrätt gör gällande att en aktieägare
              i nästan alla fall inte kan göras personligt betalningsskyldig
              för de förpliktelser ett bolag har. Det är en god princip som
              för det mesta tjänar oss väl. Men när det kommer till kärnkraftsbolag
              bör man ändå överväga om en försäkring mot ansvar som ett avgränsande
              av ett kärnkraftverk till ett eget aktiebolag innebär faktiskt
              borde upphöra. Med tanke på de konsekvenser en eventuell olycka
              har och vilken exceptionell händelse det ändå är måste vi betrakta
              det som att det vore rimligt med ett ansvarsgenombrott för bolagen.
              Rimligt vore också att ta bort preskriptionstiden för ansvar vid
              en olycka samt vem som ska svara för samhällets kostnader för
              sjukvård. Utskottsmajoriteten menar att få skador kan konstateras
              så sent som 30 år efter en eventuell olycka samt att staten ändå
              garanterar vård och sociala förmåner. Man väljer att bagatellisera
              en fråga som är intimt kopplad till den moraliska hållningen om
              att förorenaren betalar.
            </seg>
            <seg n="7c646e28">
              Jag vill än en gång påpeka att vi inte har något emot de ändringar
              regeringen föreslår i propositionen. Det vi vänder oss emot är
              hur lättvindigt man hanterar frågan om ikraftträdandet samt oviljan
              att ens fundera över en förstärkning av det som kallas obegränsat
              ansvar.
            </seg>
            <seg n="5b890550">
              Med detta vill jag än en gång yrka bifall till de två gemensamma
              rödgröna reservationerna.
            </seg>
          </u>
          <note type="speaker" n="38f5204a">
            Anf. 145 JAN LINDHOLM (MP):
          </note>
          <u who="jan_lindholm_6c3791" xml:id="i-eb579afa5bd7ae86-0" n="691bac78" next="i-e32e36b74c978ba1-0">
            <seg n="73699897">
              Herr talman! Först vill jag instämma i Jonas Gunnarssons synpunkter
              när det gäller regeringens proposition.
            </seg>
            <seg n="8b3680c0">
              Men vad är det mer vi har att ta ställning till i detta betänkande?
              Avgifter enligt lagen om ansvar och ersättning vid radiologiska
              olyckor låter inte särskilt allvarligt eller kontroversiellt,
              men det döljer sig mer än så i betänkandet.
            </seg>
            <seg n="bc4f147b">
              För att man ska förstå allvaret bakom den här tämligen obetydliga
              och tunna propositionen från regeringen och det lilla betänkande
              som utskottet tagit fram måste man gå tillbaka till den lagstiftning
              om ansvar för så kallade radiologiska olyckor som det här hänvisas
              till.
            </seg>
            <seg n="088ec351">
              Lagen handlar om hur ansvar ska utkrävas och hur ersättningar
              till drabbade ska utformas vid en total härdsmälta, en kärnkraftskatastrof,
              när en reaktor exploderar och radioaktivt material sprider sig
              över hela vårt jordklot. Lagen handlar om ansvar vid en situation
              som ingen, herr talman, vill ska inträffa. Ja, ingen vill nog
              ens försöka tänka sig in i hur vårt land skulle se ut efter en
              total härdsmälta i någon av de reaktorer vi har i drift.
            </seg>
            <seg n="ed1f7628">
              Lagen handlar, herr talman, visserligen även om ansvarsfrågan
              vid olyckor i mindre anläggningar som hanterar radioaktivt material
              och där resultatet av ett misstag självklart också kan få stora
              konsekvenser. Men lagen är tyvärr i första hand anpassad för den
              typen av mindre missöden och har stora brister när det gäller
              de större olyckor som många, och särskilt den borgerliga regeringen,
              tycks utgå från aldrig kommer att inträffa.
            </seg>
            <seg n="32a67745">
              Olyckor har skett, herr talman, och de kommer att fortsätta att
              inträffa. Det är den bistra sanningen.
            </seg>
          </u>
          <note n="51d1e076">
            År 1952 skedde en explosion i en reaktor i Chalk River i Kanada
            med en partiell härdsmälta.
          </note>
          <note n="25d2afc4">
            År 1957 exploderade en tank med radioaktivt avfall i upparbetningsanläggningen
            i Kyschtym i Ural.
          </note>
          <u who="jan_lindholm_6c3791" xml:id="i-e32e36b74c978ba1-0" n="691bac78" prev="i-eb579afa5bd7ae86-0">
            <seg n="f892e074">
              År 1973 skedde en stor explosion i Windscales upparbetningsanläggning.
            </seg>
            <seg n="40dfa3e3">
              År 1986 skedde olyckan i Tjernobyl, en av de hittills alvarligaste
              olyckorna i en kärnreaktor. Olyckan pågår fortfarande lägg märke
              till det och torde pågå under överskådlig framtid. Här handlar
              det om en fullständig härdsmälta med omfattande läckage till omgivningen.
              Över 600 000 personer kommenderades ut till räddningsarbete, som
              på grund av strålningsnivåerna gjorde att många av arbetsuppgifterna
              kunde utföras endast under någon eller några minuter innan personen
              i fråga utsatts för sin livsdos av strålning.
            </seg>
            <seg n="0e2cd611">
              År 1999 startade en okontrollerad kedjereaktion i bränslefabriken
              Tokaimura som ledde till mycket stora radioaktiva utsläpp.
            </seg>
            <seg n="d2d5205f">
              År 2005 läckte 20 ton plutonium- och uranhaltig syra ut från
              Thorp, som är en upparbetningsanläggning i Sellafieldkomplexet
              i England. Det påverkade också fisket utanför den norska kusten.
              Efter många års reparationer startades åter anläggningen. I februari
              i år läckte ytterligare 500 000 liter radioaktiv vätska ut från
              anläggningen enligt de ansvariga myndigheterna.
            </seg>
            <seg n="ee7f053d">
              År 2006 var en av reaktorerna i Forsmark strömlös i 22 minuter.
              Många internationella bedömare anser att Forsmark då var mycket
              nära ett okontrollerat förlopp som kunde ha slutat i en härdsmälta.
            </seg>
            <seg n="8026cf80">
              Den 12 mars i år exploderade reaktor 1 i Fukushima i Japan. Totalt
              har fyra reaktorer skadats. Konsekvenserna är det fortfarande
              för tidigt att uttala sig om, men ingen olycka har tidigare varit
              så omfattande som denna. Att en av reaktorerna har drabbats av
              en total härdsmälta torde i dag vara helt säkert.
            </seg>
            <seg n="59c52feb">
              Man har dessutom genom mätningar kunnat konstatera att över 5
              000 av dem som deltagit vid räddningsarbetet i Fukushima har fått
              i sig radioaktivt damm och partiklar som innebär att de går omkring
              och ständigt bestrålar sina egna kroppsvävnader inifrån. Och då
              har man lägg märke till det bara hunnit mäta 10 procent av alla
              som deltagit i räddningsinsatserna.
            </seg>
            <seg n="83d14c46">
              Av de olyckor som jag har räknat upp känner de flesta bara till
              tre, några kanske fyra. Ändå är det långt ifrån alla olyckor som
              har inträffat. Kärnkraftsindustrin har drabbats av ytterligare
              ett hundratal större olyckor. Alla olyckor är unika, och dessutom
              är varje reaktor på något sätt unik till sin konstruktion, så
              det är svårt att ta med sig erfarenheter från en olycka till en
              annan.
            </seg>
            <seg n="e274bde7">
              Det tidigare Miljöpartispråkröret Jan Axelsson sammanfattar beskrivningen
              av en stor kärnkraftsolycka så här: Det som skiljer en stor kärnkraftsolycka
              från alla andra tänkbara olyckor är utbredningen i tid och rum.
              De som betalar är de som varken kan fly från tiden eller rummet.
              Det finns helt enkelt inga alternativ.
            </seg>
            <seg n="d897c1a8">
              Det är mot den här bakgrunden, herr talman, som vi diskuterar
              avgifter för den kontroll som vi hoppas ska förhindra att det
              vi inte vill ska ske inte heller ska kunna inträffa.
            </seg>
            <seg n="4d32dc42">
              Naturligtvis skulle vi alla vara glada om det vore så att ett
              avgiftssystem kunde utformas så att kontrollen blir så säker att
              ingen olycka inträffar. Men vi vet att den mänskliga faktorn inte
              gör det möjligt. Därför behandlas även själva ansvarsfrågan i
              betänkandet, och därmed en motion från Miljöpartiet. Är det möjligt
              att se till att det blir tvingande för de ansvariga att även ta
              sitt ansvar fullt ut om det värsta skulle inträffa?
            </seg>
            <seg n="7d6f26c8">
              Miljöpartiet menar att regeringen har valt att blunda för den
              frågeställningen. Det ansvar med vilket regeringen låter sig nöja
              är reaktorinnehavarnas ansvar enligt Pariskonventionen på 12 miljarder
              kronor, vilket övergår till statens ansvar i de fall reaktorinnehavarna
              inte kan leva upp till sitt ansvar plus det gemensamma ansvar
              som konventionsstaterna har enligt samma konvention för ersättningar
              till skadelidande på 3 miljarder kronor, alltså totalt 15 miljarder
              kronor.
            </seg>
            <seg n="806cde54">
              Lagen säger därutöver att staten har obegränsad återkravsrätt
              gentemot anläggningsinnehavaren. Värdet av den rätten kan man
              verkligen ifrågasätta.
            </seg>
            <seg n="7be36b1e">
              Reservation 2 i betänkandet handlar om just detta: förutsättningarna
              för ansvarstagandet vid en allvarlig olycka.
            </seg>
            <seg n="ef877784">
              Den japanska regeringen har nyligen publicerat kalkyler över
              skadeståndsanspråk orsakade dels på grund av beordrad evakuering,
              dels på grund av spontan evakuering, men även på grund av beräknat
              produktionsbortfall hos kunder till Tepco som äger kärnkraftverket.
              Dessa beräkningar visar att skadeståndsanspråken uppgår till ungefär
              400 miljarder svenska kronor. I förhållande till 400 miljarder
              framstår konventionsstaternas åtagande enligt Pariskonventionen
              på 3 miljarder som något i underkant.
            </seg>
            <seg n="308885cc">
              Till detta kommer sedan kostnaderna för katastrofinsatsen vid
              olyckstillfället, själva räddningsarbetet efter katastrofen och
              en framtida inneslutning av åtminstone en reaktor, som troligen
              blir ett långvarigt problem för de japanska myndigheterna. De
              faktiska strålningsskador som uppstått inte minst bland alla de
              räddningsarbetare som riskerat sina liv för att minimera olyckans
              omfattning representerar också kostnader som man inte får glömma
              bort.
            </seg>
            <seg n="7ad56a6e">
              Vi vet att redan efter fyra månaders riskfyllda insatser hade
              runt 5 000 räddningsarbetare andats in radioaktiva partiklar och
              damm så att de kontinuerligt blir bestrålade inifrån. Hur många
              människors arbetsförmåga som saneringsarbetet totalt kommer att
              radera ut kan bara framtiden utvisa. Alla dessa kostnader har
              man därför självklart ännu inte kunnat uppskatta.
            </seg>
            <seg n="0b944b80">
              Att det handlar om hundratals miljarder står dock helt klart.
              I kontrast till exemplet Fukushima kan man nästan betrakta den
              svenska lagstadgade ansvarsnivån, som på grund av regeringens
              försumlighet fortfarande bara uppgår till 6 miljarder, som ett
              skämt.
            </seg>
            <seg n="0a642807">
              Och då ska vi komma ihåg att man har haft mycket tur i Japan.
              Vinden och regnet har fört det mesta av de radioaktiva utsläppen
              ut över och ut i havet så att utspädningen gör att hela klotet
              drabbas, om än då med låga nivåer. Vid en ogynnsam vindriktning
              kunde kostnaderna ha blivit mycket större. Vi kan ju tänka oss
              vad en utrymning av Helsingforssområdet och hela Mälardalen skulle
              kosta om vi drabbades på ett liknande sätt.
            </seg>
            <seg n="6d84f384">
              När vi från Miljöpartiet i motion C328, som behandlas i betänkandet,
              nämner en nivå på 1 000 miljarder som kostnad vid radiologiska
              olyckor av det här slaget är det alltså inte fråga om någon överdrift
              utan i allra högsta grad en indikation på en nivå som speglar
              vad det handlar om. 1 000 miljarder är ungefär vad olyckan i Tjernobyl
              kostat fram till nu enbart i påverkan i det geografiska närområdet,
              i Ryssland, Ukraina och Vitryssland. Då har läckaget ännu inte
              stoppats, och den slutgiltiga inneslutningen är bara på planeringsstadiet
              och beräknas i sig kosta ett par hundra miljarder. Den nordiska
              rennäringens kostnader och andra förluster av till exempel älgkött
              och bär i svenska skogar finns exempelvis över huvud taget inte
              med i några beräkningar. Där drabbas vi i Sverige fortfarande
              på vissa ställen.
            </seg>
            <seg n="b7a9db91">
              I förhållande till de verkliga summor som skadestånd, sanering,
              räddningsinsatser och skador vid större olyckor kan antas innebära
              förefaller alltså regeringens ambition att säkra en ansvarsnivå
              om man nu genomför den lag som riksdagen har beslutat om hos reaktorinnehavarna
              på 12 miljarder inte vara något annat än ett dolt stöd till kärnkraftsindustrin.
            </seg>
            <seg n="bb670b20">
              Om man tittar på OECD:s definition av stöd står det så här: Enligt
              OECD:s definition, som är en av de mest vedertagna, är en subvention
              ett resultat av en handling från staten som innebär en fördel
              för konsumenter eller producenter i syfte att öka deras intäkter
              eller minska deras kostnader.
            </seg>
            <seg n="2894c6d1">
              Om man använder sig av OECD:s definition på statliga subventioner
              är detta att nivån ligger så lågt i förhållande till verkliga
              kostnader en tydlig fråga om dolt stöd till kärnkraftsindustrin.
            </seg>
            <seg n="d97fcbf7">
              Flera utredningar har berört det som i motionen kallas ansvarsgenombrott,
              och som tillämpas i en del länder, och vi i Miljöpartiet tycker
              att även Sverige borde göra det. Vad innebär då ett ansvarsgenombrott,
              frågar sig kanske några.
            </seg>
            <seg n="08f08f2a">
              I Sverige har kärnkraftsindustrin löst ansvarsfrågan på det sättet
              att de har bildat särskilda ägarbolag för var och en av de tre
              kärnkraftsanläggningar som vi har i landet, Forsmark, Oskarshamn
              och Ringhals. Det är dessa bolag som är anläggningshavare eller
              anläggningsinnehavare, om man ska prata lite mer begripligt än
              vad som står i lagtexten. Det är dem som man i lagens mening pekar
              ut. I dessa bolag finns nästan inga andra tillgångar utöver själva
              reaktorerna på platsen, vilket innebär att de efter en olycka
              riskerar att stå helt utan tillgångar.
            </seg>
            <seg n="5c413331">
              Industrin riskerar alltså i verkligheten inga kostnader utöver
              anläggningarna.
            </seg>
            <seg n="becd67f2">
              Den lag som riksdagen beslutade om i juni 2010 innebär att ägarna,
              i huvudsak Vattenfall, Eon och Fortum, tvingas att gemensamt avsätta
              en säkerhet på 12 miljarder som regeringen kan godkänna som realiserbar
              för att täcka kostnader vid en större olycka. Det skulle till
              exempel kunna ske genom någon form av försäkring.
            </seg>
            <seg n="d2423770">
              Rimligen borde det innebära att säkerheten i vart fall inte kan
              bestå av de tre anläggningsinnehavarnas egna tillgångar, eftersom
              man bör utgå från att de tillgångarna blir värdelösa vid en större
              olycka.
            </seg>
            <seg n="400fdc6d">
              Det folkliga kravet på en omedelbar stängning av samtliga reaktorer
              om en av de tio vi har i Sverige skulle drabbas av en härdsmälta
              blir förmodligen så stort att ingen regering kan motsätta sig
              det. Säkerheten måste därför bestå av andra värden, som finns
              kvar även efter en fullständig härdsmälta. En försäkring för kostnaden
              skulle även fungera som ett sätt att synliggöra riskkostnaden.
            </seg>
            <seg n="6f6029b7">
              Ett ansvarsgenombrott, för att binda ägarna vid kostnader utöver
              de 12 miljarder som jag nu tror att ni har förstått är nödvändigt,
              skulle i detta fall innebära att anläggningsinnehavarnas ägarbolag
              de tre som jag har nämnt och några mindre ägare som faktiskt finns
              tvingas gå in med sitt eget kapital för att täcka kostnaderna
              om olyckan är framme.
            </seg>
            <seg n="740bb5b6">
              Motståndarna till förslaget om ansvarsgenombrott brukar argumentera
              ganska felaktigt, som om förslaget till ansvarsgenombrott i det
              här fallet skulle innebära att vanliga privatpersoner i egenskap
              av aktieägare i ägarbolagen skulle ställas inför ett direkt ekonomiskt
              ansvar. Det gäller möjligen om någon privatperson direkt skulle
              äga aktier i något av de tre anläggningsägande företagen, inte
              i deras ägarbolag.
            </seg>
            <seg n="8c040c7f">
              Motståndarna brukar även hävda att en lagstiftning om ansvarsgenombrott
              skulle drabba samtliga företag i aktiebolagsform i landet. Det
              är helt fel, eftersom en sådan lagstiftning tydligt måste anpassas
              till ägandet av just de här tre anläggningsinnehavarna och inget
              annat.
            </seg>
            <seg n="8cb0bf5e">
              En lagstiftning om ansvarsgenombrott måste självklart också konstrueras
              så att de tre huvudägande energibolagen till de anläggningsägande
              bolagen verkligen binds med hela sin tillgångsmassa till ansvaret
              vid en eventuell framtida olycka. Konstruktionen får inte ge utrymme
              för att bygga företagskedjor, där medellösa dotterbolag eller
              filialer av olika slag blir de som i praktiken formellt kan ställas
              till svars. De utredningar, herr talman, som har gjorts om detta
              visar att detta är mycket svårt men inte omöjligt att klara av.
            </seg>
            <seg n="5f5f7faa">
              I Japan ser vi nu hur ägarbolaget Tepco, ett av Japans dominerande
              energibolag, tvingas använda alla företagets tillgångar för att
              ta sin del av ansvaret. Då ska man veta att Tepco genom sin dominerande
              ställning har haft möjlighet att ta ut mycket höga priser på den
              el man har levererat genom åren och på så vis har kunnat bygga
              upp mycket stora reserver och dela ut mångmiljardbelopp till sina
              ägare.
            </seg>
            <seg n="1cd6d891">
              Miljöpartiets avsikt, herr talman, är inte att ansvarsgenombrottet
              ska kunna föras vidare till Vattenfalls, Fortums eller Eons aktieägare.
              Självklart har ändå de som genom åren har tagit del av vinsterna
              ett moraliskt ansvar, som man bara kan önska visar sig i någon
              form, om det som vi alla hoppas aldrig ska inträffa ändå skulle
              drabba oss.
            </seg>
            <seg n="25a53598">
              De tre anläggningsinnehavande bolagen har genom åren betalat
              in ungefär 1 miljard vardera per år i skatt till staten, så staten
              har också fått en liten skärv av vinsterna. Men de totala skatteintäkterna
              är ändå ganska små om man sätter dem i relation till de enorma
              kostnader som riskerar att drabba staten om en olycka skulle vara
              framme. I bästa fall kanske de räcker för ett reaktorhaveri vart
              trehundrade år.
            </seg>
            <seg n="2b4a89c8">
              Miljöpartiet anser att det bästa vore om de verkliga kostnaderna
              synliggjordes redan från början, att anläggningsinnehavarna tvingades
              avsätta säkerheter eller betala försäkringspremier som motsvarar
              nivån på de verkliga kostnaderna vid en eventuell olycka. Ett
              sätt att formalisera det, utan att binda upp kapital i onödan,
              menar vi vore att lagstifta om en form för ansvarsgenombrott för
              de stora ägarna, så att de, om det värsta ändå skulle inträffa,
              tvingas stå till svars med sina bolags totala tillgångar.
            </seg>
            <seg n="1c9f32b6">
              Lagen om ansvar och ersättning vid radiologiska olyckor, som
              jag har refererat till i mitt anförande flera gånger och som riksdagen
              beslutade om i juni 2010, har fortfarande inte trätt i kraft,
              vilket också Jonas Gunnarsson påpekade.
            </seg>
            <seg n="9c6958f0">
              Regeringen skyndar i snigeltakt i den här i mitt tycke mycket
              allvarliga frågan. På det sättet kan vi naturligtvis inte ha det
              i en fungerande demokrati här i Sverige. Regeringen påstår att
              man har agerat för att höja företagens ansvarsnivå från 6 till
              12 miljarder, men det har man verkligen inte bidragit till. Riksdagen
              har beslutat, men regeringen har inte verkställt så är läget.
            </seg>
            <seg n="fe84b833">
              Jag hoppas, herr talman, att det finns en riksdagsmajoritet för
              reservationerna 1 och 2, som jag yrkar bifall till.
            </seg>
            <seg n="1b4509e9">
              Den som inte ställer sig bakom de två reservationerna röstar
              medvetet för en fortsatt mycket ansvarslös styrning av säkerhetsfrågorna
              för all kärnteknisk verksamhet i vårt land. Miljöpartiet har större
              ambitioner än så.
            </seg>
            <seg n="15c470f8">
              Slutligen vill jag, herr talman, påminna kammaren om att många
              gruvprojekt står i startgroparna och att godsvolymerna ökar. Vi
              riskerar att för landet viktig industri flyttar utomlands om inte
              järnvägsinvesteringarna kommer i gång och dubbelspåret mellan
              Falun och Borlänge snarast börjar byggas.
            </seg>
          </u>
          <note n="3c59660b">
            År 1979 skedde en olycka i Three Mile Island utanför Harrisburg.
            Också det resulterade i en partiell härdsmälta.
          </note>
          <note type="speaker" n="5bd2723d">
            Anf. 146 JESSIKA VILHELMSSON (M):
          </note>
          <note n="3b6a027e">
            Herr talman! Riksdagen fattade i juni 2010 flera beslut under
            rubriken Kärnkraften ökat skadeståndsansvar . Bland annat fattades
            beslut om en ny lag som ska ersätta dagens atomansvarighetslag
            och som vi nu har diskuterat, lagen om ansvar och ersättning vid
            radiologiska olyckor.
          </note>
          <u who="jessika_vilhelmsson_f9c281" xml:id="i-b7005277f7ee2e9f-0" n="e8779816" prev="i-0b46a54668705bd3-0">
            <seg n="3ac9ae0d">
              Jag var inte ledamot i riksdagen då. Men jag har av protokoll
              kunnat utläsa att man trots oenigheten ändå var ganska eniga om
              rätt mycket, att det var en bra lagstiftning. Precis som Jonas
              Gunnarsson sade är vi av samma uppfattning om förorenaren-betalar-principen,
              polluter pays principle.
            </seg>
            <seg n="d98cfa42">
              I den proposition som vi i dag behandlar föreslås ett tillägg
              i den lagen om att tillsynsmyndighet ska ha rätt att ta ut avgifter
              för att kontrollera anläggningshavarnas ansvarsförsäkringar eller
              andra säkerheter som har ställts. Därom är vi också ense.
            </seg>
            <seg n="5afcc7b6">
              Socialdemokraterna har i en följdmotion föreslagit att lagen
              ska börja gälla den 1 januari 2012 i stället för, som det står
              i lagen, den dag regeringen bestämmer.
            </seg>
            <seg n="df82ef21">
              Här kan jag säga att vi återigen är hyfsat överens på så vis
              att det är beklagligt att lagen ännu inte har trätt i kraft. Men
              jag anser att det är fel att besluta att den ska gälla redan från
              det årsskifte som kommer. Det förklaras av följande skäl.
            </seg>
            <seg n="c6f59642">
              För det första pågår ett arbete med att färdigställa en förordning
              till lagen. Det arbetet pågår för fullt. Det är många remisser
              som har kommit in, och arbetet är tyvärr inte riktigt klart. Det
              vore av det skälet olyckligt om lagen skulle träda i kraft redan
              nu.
            </seg>
            <seg n="ecd1263b">
              För det andra har det framkommit av remissvaren att det är viktigt
              att det finns god framförhållning för bland annat de försäkringsbolag
              som ska ta fram lösningar för försäkringarna. Det rör mycket stora
              pengar, och det tar så klart tid att ordna detta.
            </seg>
            <seg n="6a2c7794">
              För det tredje finns det också konventions- och EU-rättsliga
              aspekter som hindrar ett ikraftträdande just nu. Bland annat har
              rådet beslutat att samtliga konventionsländer ska tillträda samtidigt,
              men där är vi tyvärr inte än.
            </seg>
            <seg n="5c11e6c3">
              Just nu har vi att förhålla oss till Pariskonventionen. Såvitt
              jag har förstått av de förarbeten som fanns till den här lagen
              går det inte att enligt Pariskonventionen ha ett obegränsat ansvar,
              som i den nya lagen. Men det verkar inte oppositionen ha tagit
              hänsyn till.
            </seg>
            <seg n="d67fb76e">
              Min uppfattning är att regeringen arbetar hårt för att få lagen
              till stånd. Men att kräva att den ska gälla redan från den 1 januari
              2012 tycker jag inte är rimligt.
            </seg>
            <seg n="589302cc">
              Herr talman! Det finns ytterligare motioner och reservationer
              kring obegränsat ansvar, preskriptionstid och ansvarsgenombrott.
            </seg>
            <seg n="1342304e">
              Vad gäller det obegränsade ansvaret säger lagen, som Jan Lindholm
              har sagt, att det är ett obegränsat ansvar. Därtill finns det
              regler om säkerhet för ansvaret, exempelvis ansvarsförsäkring.
              Som jag har uppfattat det kommer det också i förordningen att
              specificeras om andra säkerheter, till exempel moderbolagsborgen.
            </seg>
            <seg n="427727a3">
              Sedan inser jag och säkert alla andra också att det i dag inte
              går att säga hur mycket en kärnkraftsolycka skulle kosta. Det
              är hisnande belopp. Jag vet inte om det som har framkommit tidigare
              skulle vara rimligt. Det vet vi som sagt inte.
            </seg>
            <seg n="42e1f498">
              Men de belopp som finns i lagen är de som det har varit meningsfullt
              att kräva som säkerhet. Den uppfattningen delar jag. Jag anser
              att de beloppen är väl avvägda.
            </seg>
            <seg n="a91ccbc6">
              Preskriptionstiden har i den nya lagstiftning som riksdagen fattade
              beslut om 2010 förlängts till 30 år vid personskada. Det är en
              förbättring. Också det är en rimlig avvägning, tycker jag. Jag
              skulle vilja drista mig till att säga att det skulle vara omöjligt
              att ytterligare förlänga den tiden, för det går inte att så lång
              tid efteråt bestämma någonting om sambandsfrågor, och det skulle
              ställa oss inför svåra beslut.
            </seg>
            <seg n="9c90766d">
              Jag ska säga något kort om ansvarsgenombrott. Såvitt jag har
              förstått har ansvarsgenombrott utretts flera gånger, i varje fall
              två gånger, av olika regeringar. Det har alltid resulterat i samma
              slutsats, att det inte går, det vill säga ingen lagreglering.
              Det är för krångligt. Det skulle innebära för stora svårigheter
              att konstruera en sådan lagstiftning. Det skulle också innebära
              en ökad osäkerhet för dem som bedriver verksamheten över huvud
              taget. Dessutom finns det redan i dag en praxis på området som
              reglerar ansvarsfrihet, och det är till fyllest.
            </seg>
            <seg n="9c78b4a9">
              Herr talman! Med de här orden vill jag yrka bifall till utskottets
              förslag i betänkandet och avslag på reservationerna.
            </seg>
          </u>
          <note type="speaker" n="b24e5b1e">
            Anf. 147 JAN LINDHOLM (MP) replik:
          </note>
          <u who="jan_lindholm_6c3791" xml:id="i-f6b0bc75fe2ef937-0" n="691bac78">
            <seg n="47a0f518">
              Herr talman! Det finns oändligt många frågor som man skulle vilja
              ställa. Men jag tänkte börja med det obegränsade ansvaret.
            </seg>
            <seg n="bb4a16c5">
              Majoriteten håller fast vid själva formuleringen och ser det
              som något realt, att det är någonting som kan användas. Då måste
              frågan bli: Hur ska det obegränsade ansvaret kunna utkrävas utöver
              de 12 miljarder som lagen talar om? Hur ska det kunna utkrävas?
              Det tror jag att väldigt många vill veta.
            </seg>
          </u>
          <note type="speaker" n="7b93ab6f">
            Anf. 148 JESSIKA VILHELMSSON (M) replik:
          </note>
          <u who="jessika_vilhelmsson_f9c281" xml:id="i-0cc6b9704b705b54-0" n="e8779816">
            <seg n="4d7dc994">
              Herr talman! Jag sade i mitt inlägg att lagen säger att det är
              ett obegränsat ansvar. Det belopp som nu är beslutat i lagstiftningen
              är det som är meningsfullt att utkräva som säkerhet. Därtill kommer
              det naturligtvis att finnas egendomsförsäkring. De pengarna kommer
              inte att gå till någon annan än anläggningshavaren, det vill säga
              inte till något av de ägarbolag som det talades om tidigare. Där
              skulle det också bli en hel del mer pengar. Staten har, precis
              som Jan Lindholm sade, också en obegränsad återkravsrätt senare.
            </seg>
            <seg n="eaa8adc7">
              Det här är i alla fall någonting som är tillräckligt bra för
              att man ska kunna få ut någonting av bolagen.
            </seg>
          </u>
          <note type="speaker" n="0f0aa536">
            Anf. 149 JAN LINDHOLM (MP) replik:
          </note>
          <u who="jan_lindholm_6c3791" xml:id="i-f6b0bc75fe2ef937-1" n="691bac78">
            <seg n="6452e378">
              Herr talman! Återkravsrätten gäller ju de anläggningsägande bolagen,
              som saknar tillgångar utöver de reaktorer de har. Hur stora försäkringsbelopp
              kan det handla om som de anläggningsägande bolagen har?
            </seg>
            <seg n="17c45456">
              Som mest har vi fyra reaktorer i Ringhals. Nu vet jag vad ni
              på regeringssidan anser att det kostar att bygga nya reaktorer.
              Då skulle det som mest kunna handla om ett försäkringsbelopp på
              kanske 200 miljarder. Nu är inte de här reaktorerna nybyggda.
              Jag skulle kunna tänka mig att det handlar om ett antal tiotal
              miljarder i försäkringsbelopp. Tyvärr har jag inte tagit reda
              på det före den här debatten. Men det handlar om väldigt små summor,
              eftersom det fortfarande handlar om de anläggningsägande bolagen,
              som kan utkrävas.
            </seg>
            <seg n="bbbffe5e">
              Det vi pratar om är hur vi ska kunna få resurser för att åtgärda
              de problem som därutöver inträffar. De anläggningsägande bolagen
              har ju inga resurser efter en olycka utom möjligen ett försäkringsvärde.
            </seg>
            <seg n="6daa5cf7">
              Hur ska vi kunna se till att det obegränsade ansvaret utkrävs?
              Var finns den obegränsade resursen i er modell?
            </seg>
          </u>
          <note type="speaker" n="18210ea5">
            Anf. 150 JESSIKA VILHELMSSON (M) replik:
          </note>
          <u who="jessika_vilhelmsson_f9c281" xml:id="i-0cc6b9704b705b54-1" n="e8779816">
            <seg n="492796c6">
              Herr talman! Det obegränsade ansvaret är till viss del förstås
              teoretiskt. Vi vet ju inte vad en kärnkraftsolycka skulle kosta.
              Men det här är ändå ett belopp som man har bedömt som rimligt
              att begära.
            </seg>
            <seg n="6147fc2b">
              Det går inte heller, som jag har förstått det, att försäkra till
              hur stora belopp som helst. Det går heller inte att begära borgen
              för hur stora belopp som helst. Men det här är ändå ett bra sätt
              att komma närmare att anläggningshavaren betalar, det vill säga
              att polluter pays. Det är principen om att förorenaren betalar.
            </seg>
          </u>
          <note type="speaker" n="b5d43b98">
            Anf. 151 JAN ERTSBORN (FP):
          </note>
          <u who="jan_ertsborn_e6813e" xml:id="i-5c4603eeaaf6b021-0" n="44b9c2a8">
            <seg n="e612401e">
              Herr talman! Det förslag som regeringen har lagt fram om bemyndigande
              för att ta ut avgifter för att pröva försäkringslösningar och
              säkerheter är vi överens om i utskottet. Det är alltså inte det
              som är frågan att debattera här i kväll. Det är i stället de två
              frågor som väcks i de två reservationer som finns i vårt betänkande.
            </seg>
            <seg n="fba41ece">
              Vi har i civilutskottet haft en föredragning av företrädare från
              Näringsdepartementet som har förklarat hur läget är när det gäller
              att sätta den här lagen i kraft. Vi har i varje fall på allianssidan
              full förståelse för att det inte är möjligt att göra det den 1
              januari 2012. Vi kan känna sympati för tanken att det skulle vara
              ett snabbare ikraftträdande eftersom det faktiskt är en förbättrad
              lag för den som kan bli skadelidande. Men det är omöjligt. Regeringen
              är inte färdig med sitt arbete. Som opposition kan man naturligtvis
              alltid hävda att det beror på att regeringen inte har prioriterat
              de här frågorna i tillräcklig utsträckning, men det finns faktiskt
              en hel del komplikationer när det gäller försäkringslösningar
              för kärnkraftsindustrin och försäkringsbranschen.
            </seg>
            <seg n="32771ed9">
              Sedan kan man inte låta bli att även titta på de konventionsrättsliga
              och EU-rättsliga bitarna. Ändringsprotokollet, från 2004, till
              Pariskonventionen är ännu inte ratificerat av tre stater. Och
              det är inte alldeles lätt för den svenska regeringen att se till
              att regeringar och parlament i andra länder ratificerar och går
              snabbare fram.
            </seg>
            <seg n="9e7fccbc">
              Det finns alltså två olika förklaringar, och från allianspartiernas
              sida är vi fullt på det klara med att detta är acceptabelt i detta
              skick.
            </seg>
            <seg n="d794bd84">
              Sedan är det den andra frågan att debattera. Det är uppenbarligen
              framför allt Miljöpartiet som vill göra det. Det är bara att konstatera
              att det är tredje gången på en ganska kort tid som vi hör samma
              resonemang och samma frågeställningar. Man kan fundera över om
              de tidigare debatterna har gett någonting, men det tycker i alla
              fall jag.
            </seg>
            <seg n="b9ad4731">
              När man läser motionen och även reservationen ser man att oppositionspartierna
              nu har förstått att det finns ett strikt ansvar och ett obegränsat
              ansvar för den som äger kärnkraftsreaktorer och att begränsningen
              sedan ligger i försäkringslösningen på 1,2 miljoner euro eller
              12 miljarder svenska kronor.
            </seg>
            <seg n="6e7411ee">
              Om det beloppet kan vi naturligtvis ha olika uppfattningar. Det
              kommer vi säkert att få leva med. Men personligen har jag ingen
              annan uppfattning än den som regeringen har.
            </seg>
            <seg n="d1c39efe">
              Frågan om så kallat ansvarsgenombrott har vi också diskuterat
              vid de tidigare tillfällena. För oss i Folkpartiet är det i alla
              fall så att vi värnar om aktiebolaget och de principer som gäller
              för ett aktiebolag, och då ska vi inte ha något ansvarsgenombrott
              i först det ena fallet. Sedan kan man ju ställa sig frågan: Vad
              kommer sedan? Och hur ska ansvarsgenombrott egentligen konstrueras?
            </seg>
            <seg n="08967a07">
              Jag utgår från att Jan Lindholm har rätt när han säger att kärnreaktorerna
              i dag innehas av dotterbolag till de stora elkraftsproducenter
              som vi har här i landet. Men det är en fråga som kan förändras.
              Det är inte något som alltid är givet.
            </seg>
            <seg n="970ac828">
              Man kan fråga sig hur det skulle vara om kärnkraftverken ligger
              i moderbolaget och moderbolaget är ett börsnoterat bolag. Då är
              man med en gång inne på frågan om vem som ska stå för de skador
              som kan komma.
            </seg>
            <seg n="f62b92b2">
              Jag har också väldigt svårt för att man ska ha ett ansvarsgenombrott
              gentemot moderbolaget eller koncernen, som det har uttalats i
              vissa sammanhang. Det skulle innebära att andra bolag i en koncern
              också skulle komma att dras in.
            </seg>
            <seg n="821de71d">
              Jag värnar om aktiebolagets idé. Den idén är att det är det bolag
              som äger kärnkraftsreaktorn och har tillstånd att driva verksamheten
              som har ett obegränsat ansvar. Så ska det naturligtvis vara.
            </seg>
            <seg n="97674568">
              Det vi kan diskutera och ha olika uppfattning om är hur stort
              försäkringsbeloppet ska vara. Jag stannar vid att jag delar den
              uppfattning som vi har haft tidigare att beloppet är en rimlig
              avvägning och vad man kan åstadkomma i den här frågan.
            </seg>
          </u>
          <note n="6ed7d970">
            Jag yrkar bifall till förslaget i betänkandet och avslag på de
            båda reservationerna.
          </note>
          <note type="speaker" n="bac48ddb">
            Anf. 152 JAN LINDHOLM (MP) replik:
          </note>
          <u who="jan_lindholm_6c3791" xml:id="i-f6b0bc75fe2ef937-2" n="691bac78">
            <seg n="caadd200">
              Herr talman! Jan Ertsborn representerar det parti i riksdagen
              som såvitt jag känner till är mest kärnkraftsvänligt. Folkpartiet
              borde ha tänkt igenom detta mer än andra partier.
            </seg>
            <seg n="1d49cea6">
              Jag fick från Jessika Vilhelmsson klart att från Moderaternas
              sida finns inga tankar över hur man ska kunna realisera ett obegränsat
              ansvar. Därför måste frågan till Folkpartiet också bli: Hur ska
              det obegränsade ansvaret utöver de 12 miljarderna realiseras den
              dag det behövs?
            </seg>
            <seg n="1d7a4279">
              Lite grann antydde Jan Ertsborn i sitt anförande att beloppet
              på något sätt är rimligt. För att sätta det i relation till något
              annat är vi inte det enda land som har kärnkraft. Det är många
              länder som har kärnkraft.
            </seg>
            <seg n="84fbbd88">
              Det finns ett land som har försökt att sälja ut kärnkraftverk
              till privata företag, nämligen England. Margaret Thatcher gjorde
              ett försök. Även de hade beräkningar om riskkostnader. Men vad
              var det som gjorde att det aldrig gick att sälja kärnkraftverken?
            </seg>
            <seg n="44b8b9b4">
              Det var att när marknaden värderade riskerna visade det sig att
              de i verkligheten var åtminstone tio gånger högre än de risker
              som låg till grund för kalkylerna för byggandet av kärnkraftverken
              i England.
            </seg>
            <seg n="1e650387">
              Frågan är inte oberättigad utan tvärtom högst väsentlig. Hur
              ska det obegränsade ansvaret utkrävas?
            </seg>
          </u>
          <note type="speaker" n="c3da9cb9">
            Anf. 153 JAN ERTSBORN (FP) replik:
          </note>
          <u who="jan_ertsborn_e6813e" xml:id="i-5c4603eeaaf6b021-1" n="44b9c2a8">
            <seg n="87fddd57">
              Herr talman! Det obegränsade ansvaret vid en kärnkraftsolycka
              är att skadeståndsanspråket, vilket belopp det nu kommer att handla
              om, riktas mot det bolag som äger reaktorn och anläggningen. Förutom
              reaktorn som tillgång kan det hos det bolaget finnas andra tillgångar.
              Så brukar det se ut på balansräkningar när i varje fall jag tittar
              på redovisningar.
            </seg>
            <seg n="c158ebe6">
              Skulle skadeståndsbeloppet bli så stort att det inte täcks av
              försäkringar eller de kvarvarande tillgångarna i bolaget blir
              den skadelidande faktiskt skadelidande. Det är precis så det fungerar
              med våra aktiebolag när man bedriver någon typ av verksamhet och
              inte kan betala sina skulder.
            </seg>
            <seg n="4f267674">
              Jag ser inte detta annorlunda med kärnkraften än med andra aktiebolag.
              Det finns heller ingen anledning att göra det. Kärnkraften är
              inte så speciell för oss att den kräver speciell lagstiftning
              när det gäller till exempel ansvarsgenombrott. Vi har inte gjort
              den bedömningen. Jag står fast vid att aktiebolagsrättsliga regler
              ska gälla.
            </seg>
          </u>
          <note type="speaker" n="c4136d82">
            Anf. 154 JAN LINDHOLM (MP) replik:
          </note>
          <u who="jan_lindholm_6c3791" xml:id="i-f6b0bc75fe2ef937-3" n="691bac78">
            <seg n="fe361b04">
              Herr talman! Jag kan bara konstatera att kontentan och resultatet
              av det Jan Ertsborn säger är att utöver 12 miljarder är det samhället
              som tar ansvaret. Det finns inga tillgångar någon annanstans än
              det lagstadgade beloppet på 12 miljarder.
            </seg>
            <seg n="e0809c82">
              Jag har mycket svårt att tänka mig att om en reaktor skulle explodera
              eller om vi skulle få en härdsmälta i någon av våra tre kärnkraftverk
              som finns i Sverige Forsmark, Oskarshamn eller Ringhals att de
              resterande värdena där skulle uppgå till 12 miljarder. Försäkringsvärdet
              skulle möjligen kunna vara på det beloppet.
            </seg>
            <seg n="02cc78ff">
              Att dessa företag skulle kunna ha andra tillgångar i sin balansräkning
              utöver 12 miljarder har jag väldigt svårt att föreställa mig.
              Jag har inte sett någonting som tyder på att de ägarbolagen har
              intresse av det. Ägarbolagen plockar ut de vinster som görs i
              de anläggningsägande bolagen kontinuerligt. Det är där vinsterna
              hamnar och resurserna finns.
            </seg>
            <seg n="e88be2cb">
              Nu har Jan Ertsborn argumenterat emot den här formen av ägargenombrott
              som han definierar. Men det är inte sagt att det inte skulle kunna
              göras på andra sätt. Skulle man till exempel från Folkpartiets
              sida kunna tänka sig att agera för att ägarbolagens tillgångar
              skulle föras över till de anläggningsägande bolagen?
            </seg>
            <seg n="170f568b">
              Då skulle det i realiteten finnas några tillgångar som åtminstone
              rimligen korresponderar mot de kostnader som skulle uppstå om
              det vi inte vill ska hända händer.
            </seg>
          </u>
          <note type="speaker" n="46684f1a">
            Anf. 155 JAN ERTSBORN (FP) replik:
          </note>
          <u who="jan_ertsborn_e6813e" xml:id="i-5c4603eeaaf6b021-2" n="44b9c2a8">
            <seg n="943ab39c">
              Herr talman! När man driver affärsverksamhet i koncerner finns
              det alltid stora möjligheter att flytta tillgångar och skulder
              mellan olika bolag inom en koncern eller till och med utanför
              genom att avyttra vissa delar. Om man skulle beskära de möjligheterna
              skulle man göra väldigt stora ingrepp i avtalsfriheten och aktiebolagsrätten.
            </seg>
            <seg n="146595e1">
              Jag förstår att vi sitter i den situationen att vi i Folkpartiet
              vill driva kärnkraft i det här landet. Jan Lindholm och Miljöpartiet
              vill helst att den så snart som möjligt avvecklas. Då gäller frågan
              hur man ska göra det så svårt som möjligt för att fortsätta driften
              eller för att bygga nya anläggningar.
            </seg>
            <seg n="46f0ae16">
              Jag kan inte se annat än att den argumentation som vi egentligen
              skulle föra och som jag kanske är lite dålig på att göra är om
              beloppet är riktigt. Är de 1,2 miljoner euro som man har satt
              som försäkringsbelopp i sammanhanget en bra avvägning?
            </seg>
            <seg n="e0f61da5">
              Jag kan personligen inte ta ställning till detta. Jag förlitar
              mig på att regeringen har kommit fram till en rimlig avvägning
              i den delen. För Miljöpartiet är det på den punkten som man kan
              argumentera för ett högre belopp. Det är den vägen man borde gå
              och inte via aktiebolagsrätten.
            </seg>
          </u>
          <note type="speaker" n="dc5c5d3b">
            Anf. 156 OLA JOHANSSON (C):
          </note>
          <note n="f1d7f653">
            Herr talman! Jag yrkar avslag på reservationerna och bifall till
            utskottets förslag i betänkandet.
          </note>
          <u who="ola_johansson_09875f" xml:id="i-0a605b8e6a40e0c4-0" n="d1887554" prev="i-9aa333669b6a68a7-0">
            <seg n="a10e71f0">
              Det är lätt att som Jan Lindholm dras in diskussioner om sannolikheter
              och hypoteser om konsekvenser av om en stor radiologisk olycka
              skulle inträffa. Det är också lätt att som den kärnkraftskritiker
              som jag är ifrågasätta den energipolitik som har förts under ganska
              många år.
            </seg>
            <seg n="9c9ca7ea">
              Den har gjort oss beroende av radiologisk verksamhet i den omfattning
              som vi har i dag. Vi tvingas bära dess konsekvenser under generationer
              framöver alldeles oavsett om kärnkraften avvecklas i morgon eller
              inte, eftersom vi har avfallet att ta hand om.
            </seg>
            <seg n="409d62d0">
              Här skiljer sig inte Centerpartiets, min och Jan Lindholms uppfattning
              åt. Men vad vi har lyckats med är att bidra till ett långsiktigt
              hållbar energipolitiskt beslut som förenar ekologisk hållbarhet
              med konkurrenskraft och försörjningstrygghet. Jag tycker att det
              ligger en styrka i det.
            </seg>
            <seg n="dff9167b">
              Risken för olyckor med radioaktiva utsläpp som följd lär vi,
              oavsett vilken annan energipolitik vi skulle välja att ha, få
              leva med under lång tid framöver. Därför borde hur-frågor som
              den här, kring avgifter, ansvar och ersättning vid radiologiska
              olyckor, vara en gemensam angelägenhet och inte en arena för ytterligare
              debatt om kärnkraftens farlighet och risker.
            </seg>
            <seg n="57e41e51">
              Kärnkraftens framtid i Sverige är villkorad i energiöverenskommelsen,
              bland annat med principen om det obegränsade skadeståndsansvaret
              för anläggningshavaren och dess ägarbolag. Detta, Jonas Gunnarsson,
              gäller ju fortfarande. Vi ska inte blanda bort korten här.
            </seg>
            <seg n="70caca56">
              Den grundläggande principen är vi överens om, nämligen att den
              som åsamkar skadan är den som måste ta ansvar för konsekvenserna
              av en olycka och att det ansvaret i ekonomiska termer ska vara
              obegränsat för ägarbolagets del.
            </seg>
            <seg n="39aa5131">
              Här går Sverige längre än vad som krävs enligt den Pariskonvention
              som vi pratar om, med tilläggsprotokollet som kommer att komma.
              Vi går alltså längre än vad andra länder känner sig nödgade att
              göra utifrån den konventionen.
            </seg>
            <seg n="65dbd496">
              Om jag har förstått reservanterna rätt vill de ha ett högre ansvarsbelopp
              ställt som säkerhet, men det är oklart vilket belopp. Det är inte
              preciserat över huvud taget. Så långt som möjligt motsvara de
              verkliga kostnader som kan uppkomma, säger Veronica Palm i sin
              motion C8, och 1 000 miljarder sägs det i motion C328 från Miljöpartiets
              Lise Nordin.
            </seg>
            <seg n="3f2d6430">
              Mot detta står regeringens förslag om att säkerheten ska vara
              12 miljarder kronor. Också det är ju en stor summa, som vi kan
              utgå från kanske inte kommer att räcka till den dagen som det
              ofattbara eventuellt skulle inträffa och någon kraftproducent
              skulle ställas till ansvar för en katastrof av det värsta slaget.
              Vi har hört flera exempel på det från Jan Lindholm.
            </seg>
            <seg n="fba14cfd">
              Tanken med det obegränsade ansvaret är ju att även denna summa
              ska kunna överskridas så att ansvar ska kunna utkrävas utöver
              den aktuella säkerhet som är ställd och göra anspråk på bolagets
              totala tillgångar.
            </seg>
            <seg n="0fdcbc30">
              Här vill förslagsställarna införa ett ansvarsgenombrott som skulle
              syfta till att kunna kräva även ägarna till anläggningens ägarbolag
              på deras tillgångar. Det har bestämt avråtts från att införa en
              sådan ny princip i bolagslagar och associationsrätt. Man ifrågasätter
              om det är rimligt att i efterhand utkräva ett sådant ansvar av
              aktieägare trots att de har handlat i enlighet med alla lagar
              och regler som finns.
            </seg>
            <seg n="0516d22e">
              Man kan också fråga sig vilken nytta det skulle göra i ett samhälle
              som har slagits sönder av en allvarlig och omfattande olycka att
              ta ifrån banker, försäkringsbolag och privatpersoner ekonomiska
              resurser som skulle behövas väl i återuppbyggnadsarbetet.
            </seg>
            <seg n="cc4f019b">
              Herr talman! Principen att förorenaren ska betala måste ju gälla
              i stort såväl som i smått. Tro det eller ej, men det mest sannolika
              scenariot är trots allt att det sker mindre olyckor av en mer
              begränsad omfattning, där de här säkerheterna skulle kunna vara
              fullt tillräckliga.
            </seg>
            <seg n="ccf1490d">
              Att blanda samman kostnaderna för en olycka av typ Fukushima-
              eller Tjernobylstorlek med de säkerheter som krävs för tillstånd
              att driva en kärnanläggning i Sverige tycker jag är att göra ansvar
              och ersättning till en större fråga än det egentligen är. Att
              diskutera varför summan 12 miljarder svenska kronor inte är tillräckligt
              och i stället bestämma något annat är som att försöka bestämma
              hur långt ett snöre är eller hur många träd som finns i skogen.
            </seg>
            <seg n="f3563ecb">
              Socialdemokraterna, Vänsterpartiet och Miljöpartiet kan inte
              heller i sin gemensamma reservation ge något besked om vilka säkerheter
              de önskar. Frågan är om man ska grunda det på ett worst case-scenario
              eller försöka göra en rimlig bedömning av vad som är en tillräckligt
              stor summa för att kraftbolagen redan från början ska kunna ta
              höjd för en olycka av hyggligt stor dignitet.
            </seg>
            <seg n="7d96b086">
              Jag kan inte heller avgöra om det är rätt. Det gäller även frågan
              om preskriptionstid för personskador. Vi vet ju att det efter
              att bomben fälldes över Hiroshima 1945 fortsatte att födas barn
              med skador även efter väldigt lång tid.
            </seg>
            <seg n="9b57f4aa">
              Det är viktigt att markera att det nu, till skillnad från tidigare,
              går att utkräva ett ansvar av kraftbolagen för skador och sjukdomar
              till följd av radiologisk olycka. Men det är inte realistiskt
              att ha en oändlig preskriptionstid. Jag tycker att 30 år är en
              tidsutdräkt som skulle kunna vara tillräcklig för att kunna fastställa
              om en skada kan härledas till ett radioaktivt utslag eller inte.
            </seg>
            <seg n="b659726f">
              Även här blir det en knivig gränsdragningsfråga om rimligheten
              i ansvarets omfattning. Vi människor har ju lite svårt för det
              här med oändlighet. Vi förstår oss inte riktigt på det.
            </seg>
            <seg n="31de1879">
              Slutligen handlar det här, herr talman, också om tidpunkten för
              lagens ikraftträdande. Jag kan bara konstatera att det borde te
              sig som helt orealistiskt att här och nu fastställa ett datum
              som i dag den 7 december bara ligger tre veckor bort. Under den
              här tiden ska de flesta av oss dessutom vara lediga. Det är snart
              dags att önska varandra god jul och gott nytt år.
            </seg>
            <seg n="7e587121">
              Regeringen vill inte fastställa ett datum ännu, eftersom de helst
              ser att Pariskonventionen som reglerar ansvarsfrågan i tilläggsprotokollet
              från 2004 kan träda i kraft och ratificeras av de återstående
              tre staterna. Men de är öppna för att låta lagen träda i kraft
              innan och meddelar också att de arbetar för fullt med de förordningar
              som krävs för att kunna låta lagen träda i kraft.
            </seg>
            <seg n="8ba9b622">
              Sedan är det också så att försäkringsbranschen, som måste ta
              fram produkter som svarar mot det här kravet, måste veta vad som
              gäller, ha rimlig tid att ställa om och ta fram de här produkterna
              och göra dem användbara och tillämpbara för det här fallet. Därför
              tycker jag, herr talman, att regeringens hållning är klok, att
              först avvakta och sedan, om det behövs, fastställa en tidpunkt
              som det ges rimliga förutsättningar för parterna att anpassa sig
              till.
            </seg>
          </u>
          <note type="speaker" n="0227045f">
            Anf. 157 JONAS GUNNARSSON (S) replik:
          </note>
          <u who="jonas_gunnarsson_287854" xml:id="i-8dbe5bb00e3a167d-0" n="2f0027a4">
            <seg n="738b7033">
              Herr talman! När det kommer till frågan om ikraftträdandet blir
              min fråga ändå till Ola Johansson: Hur lång tid är det rimligt
              att vi ska vänta? När har vi nått den tidpunkt då vi ska börja
              fundera över att sätta vissa delar av lagen och författningen
              i kraft. Det är ändå så att tidigare miljöministern Andreas Carlgren,
              även Ola Johanssons partikamrat, stod här i kammaren i april och
              sade att vid årsskiftet ska det här nog vara klart. Nu är det
              inte klart. Jag måste ställa samma fråga till Ola som jag ställde
              till den dåvarande miljöministern: Är det inte dags att vi sätter
              ned foten, tar ett beslut och ser till att vi faktiskt sätter
              lagen i kraft?
            </seg>
            <seg n="ae8c437e">
              Om vi inte ska göra det vore det ändå klädsamt om vi kunde få
              ett besked om hur lång tid man är beredd att vänta innan man faktiskt
              tycker att det har gått för lång tid och man ska ta de här stegen
              för att sätta de delar i kraft som går att sätta i kraft på riktigt.
            </seg>
          </u>
          <note type="speaker" n="388bba55">
            Anf. 158 OLA JOHANSSON (C) replik:
          </note>
          <u who="ola_johansson_09875f" xml:id="i-04034e71ef12a162-0" n="d1887554">
            <seg n="036e292f">
              Herr talman! I den reservation som Jonas Gunnarsson företräder
              stipulerar man den tid som det återstår tre veckor till. Jag hade
              kanske mer förstått argumentationen om tidsangivelsen hade legat
              ett år framåt i tiden. Då hade det funnits en rimlig tid att arbeta
              fram de förordningar som krävs för att kunna tillämpa det här
              på ett bra sätt.
            </seg>
            <seg n="c3f31fb4">
              Frågan är dessutom i vilket läge som den här lagstiftningen behöver
              finnas på plats. Om jag har uppfattat det hela rätt är det i samma
              ögonblick som en reaktorägare bestämmer sig för att lämna in en
              ansökan om att få i gång en ny kärnanläggning, en ny reaktor.
              Då kommer alla de här fallen att prövas och säkerhet utställas.
              Ur den aspekten och med min bedömning av hur intresserade kärnkraftsägarna
              är av att investera i ny kärnkraft tror jag att det datumet kommer
              att dröja ganska lång tid.
            </seg>
            <seg n="6f742d24">
              Men jag är ju full av tillförsikt och förhoppning om att de återstående
              tre staterna så snart som möjligt kommer att ratificera Pariskonventionens
              tilläggsprotokoll och att regeringen noga följer detta och vid
              lämplig tidpunkt bestämmer sig för att lagen ska träda i kraft,
              förutsatt att dessa stater drar ut ytterligare på tiden.
            </seg>
          </u>
          <note type="speaker" n="7e438a4b">
            Anf. 159 JONAS GUNNARSSON (S) replik:
          </note>
          <u who="jonas_gunnarsson_287854" xml:id="i-8dbe5bb00e3a167d-1" n="2f0027a4">
            <seg n="23f0534c">
              Herr talman! Nu lägger vi vår beslutskraft i händerna på länder
              som Belgien. Vi ska väl vara glada att man där har fått en regering,
              men man har ändå haft regeringskris i 18 månader. Vi lägger vår
              beslutskraft i händerna på Italien.
            </seg>
            <seg n="b875d8a5">
              Är det rimligt? Ska vi ha det på det här viset? Det är dessutom
              länder som har fullt sjå med annat än att pyssla med kärnkraftsfrågor.
            </seg>
            <seg n="cb6fd815">
              Man försöker att få en budget som går ihop i dessa länder. Det
              är deras högsta prioritet.
            </seg>
            <seg n="93a2e421">
              Då blir det mycket konstigt att man från Sveriges regering och
              från utskottsmajoriteten väljer att vänta och inte ge något besked
              om när man faktiskt önskar att denna lag ska träda i kraft. Den
              gäller inte bara ny kärnkraft. Den gäller också den kärnkraft
              vi har och det ansvar som ägarna av den kärnkraften har.
            </seg>
            <seg n="67eb9eff">
              Jag tycker fortfarande att det vore klädsamt att få höra vad
              man tycker vore ett rimligt datum eller en rimlig tidsutdräkt
              tills vi får denna lagstiftning eller delar av den på plats.
            </seg>
          </u>
          <note type="speaker" n="577ed486">
            Anf. 160 OLA JOHANSSON (C) replik:
          </note>
          <u who="ola_johansson_09875f" xml:id="i-04034e71ef12a162-1" n="d1887554">
            <seg n="ff93a862">
              Herr talman! Det som Jonas Gunnarsson företräder är en ordning
              där vi först ska koka skinkan, sedan servera och äta den och därefter
              äta rester några dagar. Sedan ska denna lagstiftning träda i kraft.
              Det är helt orimligt att förvänta sig att det skulle vara ett
              realistiskt alternativ.
            </seg>
            <seg n="b195fa64">
              Nu är jag mycket glad och nöjd över att denna brasklapp finns
              om att regeringen kan tänka sig att låta denna lagstiftning träda
              i kraft om det skulle vara så att dessa nationer som Jonas Gunnarsson
              nämner skulle dra ut på tiden med sitt beslut. Jag tror att det
              är just därför som denna brasklapp är skriven. Men jag sitter
              inte i regeringen.
            </seg>
          </u>
          <note type="speaker" n="785ddf19">
            Anf. 161 JAN LINDHOLM (MP) replik:
          </note>
          <u who="jan_lindholm_6c3791" xml:id="i-f6b0bc75fe2ef937-4" n="691bac78">
            <seg n="4d9c7718">
              Herr talman! Den politik som Ola Johansson företräder innebär
              att olyckan ska inträffa först. Sedan ska man fundera på hur man
              löser detta.
            </seg>
            <seg n="da3730ad">
              Jag häpnar när jag lyssnar på Ola Johansson. Det är faktiskt
              regeringen som har formulerat att vi ska ha ett obegränsat ansvar.
              Det är inte oppositionen som har gjort det. Sedan får vi kritik
              för att vi inte kan tala om hur många miljarder det obegränsade
              ansvaret innebär. Det är väl i så fall någonting som ni ska svara
              på själva?
            </seg>
            <seg n="76935bdb">
              Jag häpnar ännu mer när jag hör Ola Johansson säga att det, om
              en sådan situation skulle inträffa med kaos i samhället, är orimligt
              att ta ifrån banker, försäkringsbolag och aktieägare deras tillgångar.
              Det betyder alltså att Ola Johansson anser att de bönder som får
              sin jordbruksmark förstörd och som de aldrig kan odla någonting
              mer på är mindre värda. Arbetarnas intressen, alla de tiotusentals
              arbetare som kommer att drabbas av strålskador och kanske inte
              kommer att ha någon arbetsförmåga kvar efter att de har gjort
              en heroisk insats för att begränsa skadeverkningarna, är mindre
              värda än aktieägarnas, bankernas och försäkringsbolagens.
            </seg>
            <seg n="47afe578">
              Jag trodde faktiskt inte att vi hade sådana politiker i denna
              kammare. Det är beklagligt.
            </seg>
            <seg n="60e29578">
              Ett ansvarsgenombrott kan faktiskt organiseras på andra sätt.
              Man skulle kunna tänka sig att dessa ägarbolag får teckna försäkringar.
              Det skulle bli en rent marknadsmässig fråga då och en riskpott
              i Eons, Vattenfalls och Fortums portfölj. Varför tror ni att de
              inte äger reaktorerna själva? Jag har hört det kastas fram som
              en möjlighet här. Varför har de bildat detta, som jag har beskrivit
              i mitt anförande, med de anläggningsägande bolagen? Det är just
              därför att marknaden gör bedömningen att man vill komma ifrån
              denna kostnad. Denna kostnad är just obegränsad och kan inte preciseras.
            </seg>
            <seg n="ecefe9f0">
              Frågan även till Ola Johansson kvarstår: Hur ska det obegränsade
              ansvaret utkrävas?
            </seg>
          </u>
          <note type="speaker" n="79b582a6">
            Anf. 162 OLA JOHANSSON (C) replik:
          </note>
          <u who="ola_johansson_09875f" xml:id="i-04034e71ef12a162-2" n="d1887554">
            <seg n="6147e4dc">
              Herr talman! Nu är politikerrollen inte att definiera hur-frågorna
              utan snarare att besluta i vad-frågorna. Därför känner jag inte
              att jag är fullt ut svaret skyldig när Jan Lindholm ställer frågan:
              Hur?
            </seg>
            <seg n="cb0a3ee1">
              Frågan om ansvarsgenombrottet är större än denna fråga. Det handlar
              om vilken bolagstradition, bolagsordning och lagstiftning som
              vi har i landet. Jan Ertsborn var inne på det tidigare. Det är
              en ganska stor sak att i ett enskilt fall införa en modell för
              ansvarsgenombrott när det är någonting som vi mycket sällan tillämpar
              i detta land.
            </seg>
            <seg n="36fb513d">
              Regeringen arbetar med förordningar som ska gälla när denna lag
              träder i kraft. Jag utgår från att mycket av det som det ställs
              frågor om här är sådant som kommer att definieras där.
            </seg>
            <seg n="19bb356b">
              Sedan är detta inte en fråga förrän den dag som ett bolag kommer
              in med en ansökan och det ska prövas huruvida tillstånd ska ges
              eller inte och den säkerhet som vi ska fatta beslut om är ställd.
            </seg>
          </u>
          <note type="speaker" n="838be36b">
            Anf. 163 JAN LINDHOLM (MP) replik:
          </note>
          <u who="jan_lindholm_6c3791" xml:id="i-f6b0bc75fe2ef937-5" n="691bac78">
            <seg n="011b1383">
              Herr talman! Jag måste återigen fråga: Menar Ola Johansson att
              böndernas förstörda mark är mindre värd än försäkringsbolagens
              tillgångar? Menar Ola Johansson att arbetsförmågan för alla de
              människor som drabbas av strålningsskador om en sådan här olycka
              skulle inträffa är mindre värd än försäkringsbolagens, bankernas
              och dessa bolags tillgångar? Är det så vi ska tolka Centerpartiets
              syn på stora olyckor, alltså att det obegränsade ansvaret inte
              är värt något för dem som drabbas utan bara för de stora bolagen,
              bankerna och försäkringsbolagen?
            </seg>
            <seg n="6daf5cc3">
              Sedan klamrar man sig fast vid aktiebolagslagen som konstruktion.
              Vi har i vår motion visat att ansvarsgenombrottet kan ske på många
              andra sätt än det som utredningen har fastnat för. Utredningen
              har inte sagt att det är omöjligt. Utredningen har sagt att det
              är svårt. Men det kan till exempel ske genom att de anläggningsägande
              bolagens ägarbolag själva står för försäkringsansvaret. Det är
              ett sätt att organisera ansvarsgenombrottet som är mycket traditionellt
              och fungerar i andra sammanhang. Om de anläggningsägande bolagens
              ägarbolag inte är intresserade av detta beror naturligtvis på
              att detta är en risk som man vill slippa ifrån. Det är så hela
              konstruktionen ser ut.
            </seg>
            <seg n="bbdc86c5">
              Återigen: Man kommer inte ifrån frågan. Man kan inte bara blunda
              och säga att detta är någonting som vi inte tar ställning till.
              Det ska komma någonting i framtiden. Frågan finns fortfarande
              kvar.
            </seg>
            <seg n="7fa0e11c">
              Organisationsstrukturen för den svenska kärnkraften är medvetet
              konstruerad så att det finns ett tak. Om 12 miljarder är det som
              de anläggningsägande bolagen kan få fram vet vi inte. Men någonstans
              där ligger taket. Det är långt ifrån de summor som behövs för
              att de som eventuellt drabbas ska kunna få sina rättigheter tillgodosedda.
            </seg>
          </u>
          <note type="speaker" n="320be69c">
            Anf. 164 OLA JOHANSSON (C) replik:
          </note>
          <u who="ola_johansson_09875f" xml:id="i-04034e71ef12a162-3" n="d1887554">
            <seg n="b6a5a8a2">
              Herr talman! Det obegränsade skadeståndsansvaret gäller det ägarbolag
              som är aktuellt i fallet. Att utsträcka frågan utöver det kräver
              en helt annan syn på bolagsordningar än vad jag har.
            </seg>
            <seg n="4a435838">
              Jan Lindholm vill förmå mig att svara på frågor av karaktären:
              Har du slutat slå din fru? Det tänker jag inte göra.
            </seg>
          </u>
          <note n="41854807">
            Överläggningen var härmed avslutad.
          </note>
          <note n="ffb989d2">
            17 § Subsidiaritetsprövning av kommissionens förslag till förordning
            om en gemensam europeisk köplag
          </note>
          <note n="9e0d6eca">
            Föredrogs
          </note>
          <note n="62b212b0">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="529ca547">
            Anf. 165 JONAS GUNNARSSON (S):
          </note>
          <u who="jonas_gunnarsson_287854" xml:id="i-8dbe5bb00e3a167d-2" n="2f0027a4">
            <seg n="d419a34a">
              Herr talman! I civilutskottets utlåtande 11 prövar utskottet
              om kommissionens förslag till förordning om en EU-gemensam köplag
              är förenligt med närhetsprincipen. Syftet kommissionen har med
              förslaget är att underlätta den gränsöverskridande handeln och
              därmed stärka den inre marknaden.
            </seg>
            <seg n="8ff3abfd">
              För att kortfattat beskriva vad kommissionen vill göra tänkte
              jag säga några ord om förslaget. Man kan säga att förslaget innebär
              att en näringsidkare och en konsument som ingår ett gränsöverskridande
              avtal om försäljning av varor, tillhandahållande av digitalt innehåll
              eller liknande ska kunna välja att den gemensamma köplagen tillämpas
              i stället för nationell lagstiftning.
            </seg>
            <seg n="19616b47">
              Nämnas bör också att förslaget inte innebär någon harmonisering
              av det slag som vi är vana vid.
            </seg>
            <seg n="0a8d6b83">
              Herr talman! Kommissionens uppsåt är gott. Den inre marknaden
              behöver förbättras och göras mer lättillgänglig för konsumenterna.
              Frågan är dock om detta är rätt väg att gå. Både utskottsmajoriteten
              och regeringen konstaterar att det är tveksamt om medlemsstaternas
              skillnader i nationell lagstiftning på detta område verkligen
              utgör något större hinder mot en välfungerande inre marknad.
            </seg>
            <seg n="dbf0742d">
              Vi delar denna tveksamhet, och det gör också att vi kommer till
              slutsatsen att detta förslag i dagsläget strider mot subsidiaritetsprincipen.
              Vi, de nationella parlamenten, klarar uppenbarligen av att parera
              de hinder som skulle kunna uppstå för den inre marknaden på detta
              område.
            </seg>
            <seg n="bf7b04fe">
              Jag vill också påminna kammaren om det yttrande som riksdagen
              gjorde med anledning av kommissionens grönbok om politiska alternativ
              för främjande av en europeisk avtalsrätt för konsumenter och företag.
              Riksdagen var väldigt tydlig när vi i och med yttrandet antog
              hållningen att EU på detta område endast bör fatta beslut om icke
              bindande modellregler och hjälpmedel för medlemsstaterna.
            </seg>
            <seg n="599f042a">
              Kort tänkte jag också beröra det verktyg kommissionen har valt.
              Det är en förordning som är tänkt att löpa parallellt med medlemsstaternas
              nationella lagstiftning. Vi ser stora risker med en sådan ordning.
              Tvärtemot kommissionens önskan att få den inre marknaden att fungera
              bättre riskerar vi att få en situation där konsumenterna på grund
              av osäkerhet över vilka regler som gäller väljer att avstå att
              handla gränsöverskridande. Det måste nog också anses tveksamt
              att den enskilda konsumenten kommer att ha särskilt stort inflytande
              över vilken ordning som ska väljas.
            </seg>
            <seg n="71e18091">
              Herr talman! Jag måste avslutningsvis få säga att förslaget om
              en gemensam köplag är ett dåligt förslag. Det är ett förslag som
              förmodligen inte kommer att underlätta gränsöverskridande handel
              men däremot riskerar att urholka konsumenternas tilltro till den
              inre marknaden. Vi ska pröva om förslaget är förenligt med subsidiaritetsprincipen,
              men jag tycker också att vi måste tillåta oss att göra en lämplighetsbedömning.
              När vi har granskat och funderat över den tänkta ordningen kommer
              vi fram till att förslaget varken är lämpligt eller förenligt
              med närhetsprincipen.
            </seg>
          </u>
          <note n="d744fc6b">
            Med det, herr talman, yrkar jag bifall till reservationen i utlåtandet.
          </note>
          <note type="speaker" n="df339b74">
            Anf. 166 CARINA HERRSTEDT (SD):
          </note>
          <u who="carina_herrstedt_910876" xml:id="i-82c20e7ae35e22a4-0" n="0a891a34">
            <seg n="481f7982">
              Herr talman! Den europeiska köplagens intentioner är bland annat
              att förenkla för konsumenten vid gränsöverskridande handel. Jag
              menar att detta är bra intentioner, även om jag likt Jonas Gunnarsson
              inte är helt övertygad om att problemen är så stora som i dag
              görs gällande.
            </seg>
            <seg n="f12526d9">
              Civilutskottet har haft en tydlig linje från första början att
              detta bör ske på frivillig väg och att förslaget snarare ska ses
              som ett verktyg att ta till vid behov. Jag är inte helt övertygad
              om att detta har införlivats. Sverige tvingas på detta sätt att
              införa en parallell lag vid sidan om den befintliga, en lag som
              således står över vår nationella lag. Den europeiska köplagen
              blir alltså tvingande för Sverige som land men frivillig för konsumenterna.
              I regeringens svar är det inte heller glasklart att förslaget
              inte kommer att strida mot subsidiaritets- och proportionalitetsprincipen,
              vilket ger ytterligare osäkerhet.
            </seg>
            <seg n="90ba66fc">
              Frågetecknen är alldeles för många, och ingen kan i dag svara
              på hur förslaget slutligen kommer att se ut. I praktiken tror
              jag inte heller att den europeiska köplagen kommer att innebära
              ett direkt aktivt val från konsumentens sida eller att konsumenten
              kommer att veta vad de olika förslagen innebär. Konsumenten ska
              då ha vetskap om skillnaderna i de båda lagarna och huruvida det
              innebär en förenkling eller inte. Det ställer jag mig väldigt
              tveksam till. Följden riskerar, likt Jonas Gunnarsson påtalar,
              att bli att konsumenter kanske helt avstår från köp.
            </seg>
            <seg n="47afb122">
              Herr talman! Frågetecknen är alltså alldeles för många i dagsläget.
              Jag väljer därför att yrka bifall till reservationen.
            </seg>
          </u>
          <note type="speaker" n="87cc0e46">
            Anf. 167 ANTI AVSAN (M):
          </note>
          <u who="anti_avsan_04a877" xml:id="i-72e110587f2891b9-0" n="988fa30b">
            <seg n="e78ceddd">
              Herr talman! Inom EU har det under de senaste tio åren pågått
              ett omfattande arbete med att stegvis gå mot en övergripande europeisk
              avtalsrätt. Denna gemensamma europeiska avtalsrätt kan man ha
              många synpunkter på, men nu har arbetet kommit så långt att kommissionen
              har presenterat ett förslag till en förordning om en gemensam
              europeisk köplag. Riksdagen har att ta ställning till om förslaget
              är förenligt med subsidiaritetsprincipen.
            </seg>
            <seg n="0be513da">
              Subsidiaritetsprövningen ska inte avse förslaget i sak utan i
              stället ge svar på frågan om det som föreslås inte i tillräcklig
              utsträckning kan uppnås av medlemsstaterna och därför, på grund
              av den planerade åtgärdens omfattning eller verkningar, bättre
              kan uppnås på unionsnivå. Om det är så strider förslaget inte
              mot subsidiaritetsprincipen. För att kunna svara på frågan om
              förslaget bör genomföras på unionsnivå måste man se till förslagets
              övergripande syfte.
            </seg>
            <seg n="93e7e6d2">
              Herr talman! Enligt kommissionen är det övergripande syftet med
              förslaget att förbättra villkoren för etablerandet av den inre
              marknaden och dess funktionssätt genom att erbjuda en frivillig
              och enhetlig uppsättning av avtalsrättsliga regler. Förslaget
              har enligt kommissionen en klart gränsöverskridande dimension
              och kan inte i tillräcklig utsträckning uppnås av medlemsstaterna
              inom ramen för deras nationella system. Kommissionen menar att
              många hinder för den inre marknaden beror på olikheter i medlemsstaternas
              nationella avtalsrätt.
            </seg>
            <seg n="3b22a8c9">
              Om medlemsstaterna skulle vidta åtgärder nationellt skulle man
              inte heller kunna undanröja de extra transaktionskostnader och
              den rättsliga komplexitet som näringsidkare drabbas av i den gränsöverskridande
              handeln, eftersom det ändå skulle kvarstå skillnader mellan de
              nationella avtalsrättsliga systemen.
            </seg>
            <seg n="978fb80e">
              Kommissionen påpekar att syftet med förslaget är att bidra till
              en väl fungerande inre marknad. Bland annat framhåller man att
              för näringsidkare innebär olikheterna komplexitet och kostnader,
              speciellt vid export av varor och tjänster till flera andra EU-länder.
              Olikheterna sägs också göra det svårare för konsumenter att handla
              i andra länder än det egna. Detta är enligt kommissionen särskilt
              påtagligt vid köp på internet.
            </seg>
            <seg n="7d5f79d6">
              Sammantaget framförs ytterligare argument från kommissionens
              sida för att denna ordning är lämplig just för att stärka den
              inre marknadens funktion. Det viktiga i sammanhanget är att den
              föreslagna förordningen om en gemensam europeisk köplag inte kommer
              att vara tvingande. Det har nämligen tidigare varit en ståndpunkt
              från svensk sida. Vi har inte önskat något sådant. Det blir alltså
              en möjlighet för parter i en gränsöverskridande transaktion att
              komma överens om att tillämpa den föreslagna gemensamma europeiska
              köplagen.
            </seg>
            <seg n="f21d1105">
              Också regeringen anför ett antal invändningar, precis som vi
              har hört från oppositionen tidigare. Det är klart att man kan
              ha en mängd olika invändningar, framför allt på saklig grund,
              mot detta förslag. Konsekvensen av det är att regeringen i dagsläget
              inte kan ställa sig bakom förslaget i sak. Det har dock egentligen
              inte med själva subsidiaritetsprövningen att göra. Regeringen
              sammanfattar med att förslagets syfte och inriktning ändå är av
              gränsöverskridande karaktär, och dess målsättningar bedöms inte
              kunna uppnås genom reglering av medlemsstaterna var för sig.
            </seg>
            <seg n="e34b892e">
              Det finns också en särskild notering om att artikel 8 i den föreslagna
              förordningen innebär att den gemensamma europeiska köplagen redan
              i ett tidigt skede också får företräde inte bara framför nationell
              rätt utan också i FN-konventionen om internationella köp, om parterna
              har valt att tillämpa den gemensamma europeiska köplagen. Det
              kan ifrågasättas om denna lösning är förenlig med proportionalitetsprincipen,
              men den frågan får avgöras vid ett senare tillfälle.
            </seg>
            <seg n="499f7806">
              Herr talman! Det övergripande målet med förslaget i förordningen
              är att förbättra den inre marknadens funktion genom att underlätta
              den gränsöverskridande handeln. Man kan naturligtvis i vidare
              mening ifrågasätta om problemen är tillräckligt stora i dag. Trots
              det kan olikheter i medlemsstaternas nationella lagstiftning på
              de aktuella områdena bidra till de hinder som ändå finns. Olikheterna
              kan föra med sig att näringsidkare får anpassa sina avtalsvillkor
              till utländsk lagstiftning, vilket kan leda till extra kostnader.
              Det är också svårt att se att medlemsstaterna utan EU-åtgärder
              skulle kunna samordna sina nationella lagstiftningar på ett sätt
              som undanröjer de hinder som finns.
            </seg>
            <seg n="edf2102d">
              När det gäller risken för parallella system kan jag bara framhålla
              att det finns en mängd olika standardavtal som ser olika ut. Det
              finns olika branschavtal. Det är också så att de internationella
              privaträttsliga lagrådsregler som finns kan leda till väldigt
              olika resultat i fråga om vilka regler som faktiskt ska tillämpas.
              Det innebär att det i vart fall finns en valmöjlighet när det
              gäller en enhetlig lagstiftning som reglerar ett ganska begränsat
              antal fall som alltså gäller försäljning av varor, tillhandahållande
              av digitalt innehåll och vissa därtill anknutna tjänster. En tillämpning
              av förordningen kräver dessutom att parterna avtalat det, som
              jag har nämnt flera gånger. Det ska också följa en särskild form.
            </seg>
            <seg n="bcb273eb">
              Sammantaget innebär förslagets syfte en ambition att lösa de
              gränsöverskridande problemen. Målsättningarna kan knappast uppnås
              genom en reglering av medlemsstaterna var för sig. Så öppen måste
              man vara när man gör den här prövningen. Därför blir bedömningen
              att kommissionens förslag till förordning om en gemensam europeisk
              köplag inte kan anses strida mot subsidiaritetsprincipen. Det
              finns därför inte heller anledning att avge något motiverat yttrande.
            </seg>
            <seg n="ea17e536">
              Herr talman! Jag yrkar att riksdagen ska besluta att lägga utlåtandet
              till handlingarna.
            </seg>
          </u>
          <note type="speaker" n="5b073d9a">
            Anf. 168 JAN LINDHOLM (MP):
          </note>
          <u who="jan_lindholm_6c3791" xml:id="i-f6b0bc75fe2ef937-6" n="691bac78">
            <seg n="b6578b3b">
              Herr talman! Civilutskottets utlåtande om subsidiaritetsprövning
              av kommissionens förslag till förordning om en gemensam europeisk
              köplag nu stakade jag mig i alla fall där är ju ingen kioskvältare
              direkt. Men visst vore det väl praktiskt om samma lag alltid gällde
              när man åker på semester eller när man handlar på nätet. Jag tror
              att det är det som är bakgrunden till kommissionens initiativ.
            </seg>
            <seg n="0f500e0f">
              Jag har skrivit ett anförande som jag tänkte hålla, men jag släpper
              det. Jag har redan tagit kammarens tid i anspråk så mycket att
              jag känner att det är lite oförskämt att hålla hela anförandet,
              och det känns inte så himla viktigt. Jag ska bara göra några korta
              kommentarer.
            </seg>
            <seg n="134345ff">
              Jonas Gunnarsson förklarade att bakom Socialdemokraternas övervägande
              ligger en viss lämplighetsprövning. Det gör att jag har förståelse
              för varför man har valt att göra som man gör, men jag tycker inte
              att det är detta vi ska göra i det här läget. Det här är ju ett
              utlåtande beträffande subsidiaritetsprövningen och inget annat.
            </seg>
            <seg n="ef5ccd35">
              Bara väldigt kort yrkar jag avslag på reservationen och bifall
              till förslaget till beslut.
            </seg>
          </u>
          <note type="speaker" n="431d349f">
            Anf. 169 JAN ERTSBORN (FP):
          </note>
          <u who="jan_ertsborn_e6813e" xml:id="i-5c4603eeaaf6b021-3" n="44b9c2a8">
            <seg n="26645f4d">
              Herr talman! När man ska göra subsidiaritetsprövningen det är
              inte bara svårt att uttala den utan det kan också vara svårt att
              göra den bör man kanske först titta på vad det är för regler som
              gäller i dag.
            </seg>
            <seg n="80931053">
              Om jag tar mig före och åker på en privat resa till Prag och
              handlar kontant i en butik och tar med varorna hem, vad är det
              då för lagstiftning som gäller vid reklamation? Om jag låter firman
              skicka varorna hem, är det då samma lagstiftning som gäller? Om
              jag beställer varorna över internet och de skickas, är det fortfarande
              samma lagstiftning? Och vilken lagstiftning är det som gäller?
              Jag tror inte att någon i den här salen kan svara så där rakt
              ut på frågorna, och inte heller den svenska allmänheten.
            </seg>
            <seg n="fafd6ca2">
              Om vi, som kommissionen vill, som ett alternativ skulle ha en
              frivillig gemensam europeisk lagstiftning på köplagsområdet skulle
              man faktiskt kunna komma överens nere i Prag om att nu är det
              den här lagstiftningen som gäller eller komma överens via internet.
            </seg>
            <seg n="c47cc004">
              Det finns, som jag ser det, uppenbara fördelar med att försöka
              samordna detta. Sedan kan jag medge att det är en lite annorlunda
              konstruktion att föreslå en förordning och att den ska vara frivillig.
              Men jag tror att det är på det sättet som man kan åstadkomma ett
              bra instrument när det gäller handeln på den inre marknaden.
            </seg>
            <seg n="b4717038">
              När det gäller själva subsidiaritetsprövningen är det uppenbart
              att vi här har en gränsöverskridande fråga och att det inte är
              möjligt att de 27 medlemsländerna ska kunna komma överens utan
              att det sker på EU-planet. Jag tycker därför att det är uppenbart
              att det här inte strider mot subsidiaritetsprincipen utan att
              vi ska gå vidare med förslaget. Sedan får vi naturligtvis se hur
              innehållet blir i förslaget.
            </seg>
            <seg n="690d9721">
              Jag nöjer mig med dessa korta ord och yrkar att riksdagen beslutar
              att lägga utlåtandet till handlingarna.
            </seg>
          </u>
          <note type="speaker" n="9693adad">
            Anf. 170 OLA JOHANSSON (C):
          </note>
          <u who="ola_johansson_09875f" xml:id="i-9aa333669b6a68a7-1" n="d1887554" next="i-0a605b8e6a40e0c4-1">
            <seg n="2259e5aa">
              Herr talman! I likhet med Jan Lindholm kommer jag att fatta mig
              kort, kanske ännu kortare.
            </seg>
            <seg n="350f4489">
              Frågan om en subsidiaritetsprövning gäller inte om ifall lagen
              är rimlig. Jag kan utifrån den beskrivning som Jan Ertsborn gjorde
              av olika fall av köp av varor, dels på nätet, dels på plats, dels
              av varor som skickas hem till mig, inse att det finns väldigt
              stora problem och frågetecken för mig som konsument.
            </seg>
            <seg n="e03293ad">
              Som konsument är det också begripligt att en sådan här lagstiftning
              skulle behövas. Sedan riskerar den naturligtvis att bli väldigt
              krånglig. Men jag har svårt att föreställa mig en situation som
              är krångligare än att jag som affärsidkare eller konsument ska
              kunna hålla reda på vilken konsumentköplag som råder i det land
              som jag för tillfället bestämmer mig för att göra affärer med.
              Går jag ut på nätet och letar efter varor, vilket inte händer
              så väldigt ofta, kan jag tänka mig att de företags hemsidor som
              jag besöker finns i ganska många länder. Under en tidsutdräkt
              på kanske 15 minuter är det företag i ett antal länder som jag
              har besökt och övervägt att göra affärer med innan jag till slut
              bestämmer mig för att köpa en vara från exempelvis Tjeckien. Att
              känna till att det finns en frivillig europeisk konsumentköplag
              som jag skulle kunna tillämpa om jag känner mig osäker på vilken
              lag som råder i det aktuella landet skulle jag nog uppleva som
              en stor trygghet.
            </seg>
            <seg n="268b94c3">
              Därför, herr talman, ser jag ingen logik i att mena att införandet
              av den här lagen, alldeles oavsett dess kvalitet och omfattning,
              skulle strida mot subsidiaritetsprincipen. Jag är väldigt nyfiken
              på att se det förhandlingsresultat som vi kommer fram till i den
              fortsatta prövningen, och jag ser gärna att vi får se ett sådant
              här förslag.
            </seg>
            <seg n="cf041e22">
              Jag yrkar i likhet med övriga att utlåtandet ska läggas till
              handlingarna.
            </seg>
          </u>
          <note n="41854807">
            Överläggningen var härmed avslutad.
          </note>
          <note n="84dfebca">
            18 § Bordläggning och beslut om förlängd motionstid
          </note>
          <note n="eb620d51">
            Anmäldes och bordlades
          </note>
          <note n="addd095a">
            Kammaren biföll talmannens förslag att motionstiden för propositionen
            skulle förlängas till fredagen den 20 januari 2012 .
          </note>
          <note n="55687e31">
            19 § Anmälan om interpellationer
          </note>
          <note n="ef41794e">
            Anmäldes att följande interpellationer framställts
          </note>
          <note n="027f3a09">
            den 7 december
          </note>
          <note n="c9125889">
            Monica Green
          </note>
          <u who="ola_johansson_09875f" xml:id="i-0a605b8e6a40e0c4-1" n="d1887554" prev="i-9aa333669b6a68a7-1">
            <seg n="c4719695">
              Esabelle Dingizian
            </seg>
          </u>
          <note n="4221b333">
            Isak From
          </note>
          <note n="993535ad">
            Interpellationerna redovisas i bilaga som fogats till riksdagens
            snabbprotokoll tisdagen den 13 december.
          </note>
          <note n="62f5cacb">
            20 § Anmälan om frågor för skriftliga svar
          </note>
          <note n="ad000f65">
            Anmäldes att följande frågor för skriftliga svar framställts
          </note>
          <note n="027f3a09">
            den 7 december
          </note>
          <note n="2b8f2ced">
            Ylva Johansson
          </note>
          <note n="81460023">
            Åsa Lindestam
          </note>
          <note n="97d129f1">
            Frågorna redovisas i bilaga som fogats till riksdagens snabbprotokoll
            tisdagen den 13 december.
          </note>
          <note n="e4e8245b">
            21 § Anmälan om skriftliga svar på frågor
          </note>
          <note n="cd285855">
            Anmäldes att skriftliga svar på följande frågor inkommit
          </note>
          <note n="027f3a09">
            den 7 december
          </note>
          <note n="3962f6ee">
            Lennart Axelsson
          </note>
          <note n="62f08db7">
            Carina Hägg
          </note>
          <note n="62f08db7">
            Carina Hägg
          </note>
          <note n="57fb6cac">
            Stina Bergström
          </note>
          <note n="0a87ff83">
            Lena Olsson
          </note>
          <note n="c0922779">
            Ulla Andersson
          </note>
          <note n="0a87ff83">
            Lena Olsson
          </note>
          <note n="19d65a3c">
            Siv Holma
          </note>
          <note n="51e8ef9f">
            Roza Güclü Hedin
          </note>
          <note n="4b0960fc">
            Lars Mejern Larsson
          </note>
          <note n="1300523a">
            Lena Hallengren
          </note>
          <note n="479519ed">
            Andreas Carlson
          </note>
          <note n="bd77a830">
            Svaren redovisas i bilaga som fogats till riksdagens snabbprotokoll
            tisdagen den 13 december.
          </note>
          <note n="46c5e5a0">
            22 § Kammaren åtskildes kl. 19.28.
          </note>
          <note n="30b18c73">
            Förhandlingarna leddes
          </note>
          <note n="07743429">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
