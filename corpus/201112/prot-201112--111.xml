<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--111</head>
          <docDate when="2011-05-09">2011-05-09</docDate>
        </div>
      </front>
      <body>
        <div>
          <note n="856e4686">
            ﻿
          </note>
          <note n="8478d279">
            Riksdagens protokoll
          </note>
          <note n="6dc6c81c">
            2011/12:111
          </note>
          <note type="date" n="b8daa155">
            Onsdagen den 9 maj
          </note>
          <note n="e9c4ad91">
            Kl. 09:00 - 17:38
          </note>
          <note n="10c6182e">
            1 § Justering av protokoll
          </note>
          <note n="df94f217">
            Justerades protokollet för den 3 maj.
          </note>
          <note n="b1844b8a">
            2 § Meddelande om frågestund (ändring)
          </note>
          <note n="1b7dc3cc">
            Förste vice talmannen meddelade att vid frågestunden torsdagen
            den 10 maj kl. 14.00 skulle statsrådet Catharina Elmsäter-Svärd
            (M) närvara i stället för utrikesminister Carl Bildt (M).
          </note>
          <note n="dcce84c0">
            3 § Hänvisning av ärenden till utskott
          </note>
          <note n="e5400c12">
            Föredrogs och hänvisades
          </note>
          <note n="1ed1edfe">
            4 § Förnyad bordläggning
          </note>
          <note n="d2852089">
            Föredrogs och bordlades åter
          </note>
          <note n="2d3b4325">
            5 § Berättelse om verksamheten i Europeiska unionen 2011
          </note>
          <note n="4c517dad">
            Föredrogs
          </note>
          <note type="speaker" n="88fb284d">
            Anf. 1 TOMMY WAIDELICH (S):
          </note>
          <u who="tommy_waidelich_3ddf03" xml:id="i-083d720a007ca420-0" n="6f2c0397">
            <seg n="d1095a4d">
              Fru talman! I dag, den 9 maj, firas Europadagen runt om i vår
              världsdel. I dag är det exakt 62 år sedan Robert Schuman, den
              dåvarande franske utrikesministern, presenterade den så kallade
              Schumanplanen, som kan sägas vara inledningen på det samarbete
              vi nu har inom EU. Det är också därför som den här dagen firas.
            </seg>
            <seg n="ff368c86">
              Robert Schuman föreslog att man skulle ha en överstatlig kontroll
              över kol- och stålindustrin, dels för att den var viktig för att
              tillverka vapen, dels för att den var viktig för de industrialiserade
              ekonomierna i Västeuropa. Tanken bakom förslaget var just att
              fläta samman ekonomierna, inte minst Frankrike och Tyskland, så
              att man blev ömsesidigt beroende och så att risk för ytterligare
              krig skulle försvinna.
            </seg>
            <seg n="5e9a3c83">
              År 1950 hade vi en period där Tyskland och Frankrike hade bekrigat
              varandra vid inte mindre än tre tillfällen under en 80-årsperiod.
              Två av dessa utmynnade i världskrig.
            </seg>
            <seg n="0bcde0da">
              Tanken bakom Schumanplanen var just fröet till det fredsprojekt
              som vi ser i Europa i dag. Det fredsprojektet har fortfarande
              attraktionskraft.
            </seg>
            <seg n="ab3f140c">
              När vi blev medlemmar i EU 1995 var det fortfarande krig på Balkan.
              Under 1990-talet bekämpade serbiska, bosniska och kroatiska styrkor
              varandra. Detta är nu historia. Vi fick under det senaste året
              ett besked från EU om att Kroatien nu får möjlighet att bli medlem
              från den 1 januari 2013. Från och med i år har också Serbien,
              Montenegro och Makedonien kandidatstatus. Fredsprojektet som Robert
              Schuman sådde frö till 1950 är alltså i högsta grad levande och
              har attraktionskraft. Det är viktigt att komma ihåg detta i dag
              när vi har många andra problem inom EU-samarbetet. Jag tänker
              då inte minst på den ekonomiska kris som nu sköljer över EU:s
              länder, i synnerhet eurozonen.
            </seg>
            <seg n="285b25da">
              Vi har haft en global finanskris som har lett till en skuldkris
              där skattebetalarna har fått städa upp efter marknadens misslyckande,
              och resultatet är vidgade klyftor och massarbetslöshet. Detta
              är en viktig del i debatten i dag om vad som hände under förra
              året. Debatten här i dag handlar ju om regeringens EU-skrivelser
              och om vad som hände i EU under 2011. Det övergripande var just
              krisbekämpningen tillsammans med den arabiska våren. Det är dessa
              två frågor som jag framför allt kommer att uppehålla mig vid.
              Sedan kommer andra socialdemokrater under dagens debatt att föra
              in andra frågor där vi har synpunkter.
            </seg>
            <seg n="79d4a982">
              Den kris som vi nu ser finanskrisen som har blivit en skuldkris
              är också kulmen på flera decenniers avregleringar av finanssektorn.
              Vi har återkommande finanskriser och återkommande situationer
              där skattebetalarna får gå in och täcka upp. Nu brottas många
              ekonomier i EU just med svaga statsfinanser, men det är inte statsfinanserna
              i sig som är orsaken till krisen.
            </seg>
            <seg n="130f9199">
              Man kan måhända kritisera Greklands och kanske också Italiens
              politiker för deras sätt att hantera sin statsskuld. Den har varit
              stor under en längre tid. Men i exempelvis Frankrike och Irland
              hade man faktiskt stabila statsfinanser innan finanskrisen sköljde
              in och man fick gå in och täcka upp för bankerna. I Spanien kvarstår
              fortfarande behovet av räddningsaktioner när det gäller banksektorn.
              Detta ser EU:s medborgare, och det reagerar de mot.
            </seg>
            <seg n="1f46d0ee">
              Dagens unga riskerar att bli den första generation som får det
              sämre än sina föräldrar. Dagens unga drabbas väldigt hårt av den
              massarbetslöshet som nu sveper över Europa som en konsekvens av
              den globala finanskrisen. Detta ser vi också uttryck för i de
              opinionsavstämningar som har gjorts, i de val som har gjorts och
              i den regeringssituation som nu pågår i hela EU.
            </seg>
            <seg n="b5d0576e">
              Vi har under det senaste året sett hur borgerliga regeringar
              i Danmark, Slovakien, Nederländerna och Rumänien har tvingats
              lämna in. Borgerliga regeringar som har ägnat sig åt åtstramningspolitik
              och som har haft en majoritet som har vilat på högerextrema partier
              har nu kastat in handduken. En del har gjort det efter fria val.
              Vi ser nu att i åtminstone tre av dessa länder för Nederländerna
              är det fortfarande oklart får vi in socialdemokrater i regeringen.
            </seg>
            <seg n="5462cd74">
              Senast i söndags fick vi ett klart valresultat i Frankrike. Där
              säger väljarna nej till den åtstramningspolitik som har varit
              förhärskande. Där vill väljarna ha något annat än massarbetslöshet.
              Man vill också ha tillväxt, jobbstimulanser och rättvis fördelning.
              På så sätt blåser en ny vind över Europa. En del kallar det för
              en protestvind. Andra kallar det för en vänstervind. Men det är
              helt klart att det är en vind som säger nej till de excesser vi
              har sett och de konsekvenser vi har sett av decenniers avregleringar
              av de finansiella marknaderna. Kan man kritisera politikerna för
              något är det just för att de med öppna ögon har avreglerat alltsedan
              början av 80-talet.
            </seg>
            <seg n="db604586">
              Vad är då receptet? Hollande i Frankrike säger inte att man inte
              ska hålla ordning och reda på pengarna. Man måste självklart ha
              ordning och reda på statsfinanserna. Men det hjälper inte ensamt.
              Det är också viktigt att de åtstramningar som görs fördelas rättvist.
            </seg>
            <seg n="c3cd485e">
              I dag finns det en känsla av att höginkomsttagare och banker
              de som har slarvat bort pengarna klarar sig medan det är vanligt
              folk, ungdomar och arbetare som får betala i form av förlorade
              jobb, sänkt välfärd och sänkt standard.
            </seg>
            <seg n="87a32c56">
              När man tar itu med orsakerna till finanskrisen är det viktigt
              att man när man håller ordning på finanserna och fördelar kostnadsbördorna
              också ser till att det görs på ett rättvist sätt. Sedan krävs
              det stimulans av ekonomin. Det krävs tillväxtåtgärder. Det handlar
              inte om att vi ska börja konsumera väldigt mycket igen, för det
              har varit väldigt hög konsumtion, utan det handlar om att investera
              i sådant som bygger Europa starkt i forskning och utveckling och
              i grön omställning. Det finns ett enormt behov av att bygga om
              våra transportsystem med höghastighetståg, och inte minst hela
              energisektorn behöver ställas om för att klara klimatomställningen.
            </seg>
            <seg n="ddf211c0">
              Det går att ha en ansvarsfull politik, men bördorna måste fördelas
              rättvist, och vi måste samtidigt också se till att vi stimulerar
              på rätt sätt. Det går inte att bromsa i uppförsbacke. Det som
              är så märkligt är inte bara den historiebeskrivning som borgerliga
              svenska politiker har, inte minst här i betänkandet, om att det
              är misskötta statsfinanser som är orsaken till det hela, utan
              det är också detta fokus på att peka finger åt politiker i andra
              länder: Ni måste minsann sköta era statsfinanser! Då löser sig
              det här.
            </seg>
            <seg n="3c95a99b">
              Det är viktigt, men det är inte hela lösningen. Vi brukar säga
              att man ska titta på Sverige på 90-talet. Det var inte bara besparingsprogram.
              När jag kom in i riksdagen 1994 var jag med om att fatta beslut
              om det första saneringsprogrammet som vi socialdemokrater hade
              gått till val på och som jag är övertygad om också gjorde att
              vi vann valet 1994.
            </seg>
            <seg n="8c84fbca">
              Detta saneringsprogram innehöll besparingar. Men det innehöll
              också skattehöjningar. Det var en 5050-mix, och skattehöjningarna
              gjordes på ett sådant sätt att det upplevdes som rättvist. Bland
              annat infördes den så kallade värnskatten som vi fortfarande har
              så att de som hade lite mer kunde bidra med lite mer i saneringsarbetet.
              Just den rättvisa profilen, att vi fick bära bördorna gemensamt,
              gjorde också att det fanns en större förståelse för den politik
              som vi då sjösatte och för att vi gemensamt skulle göra uppoffringar.
            </seg>
            <seg n="1710e41c">
              En annan sak som påverkade Sverige då var att vi hade en rörlig
              krona. Det var en enorm stimulans för oss då, så det handlade
              inte bara om sanering av statsfinanserna. Det handlade också om
              stimulanser. De vinster som kom av den rörliga kronan åts inte
              upp av kompensationskrav som de tidigare devalveringarna hade
              gjort på 70- och 80-talet.
            </seg>
            <seg n="cb027469">
              En bidragande orsak till att Sveriges företag kunde behålla konkurrenskraften
              var att löntagarna själva valde att föra en reallönelinje. Man
              valde att inte kräva stora, nominella lönelyft för att kompensera
              för de vinster som uppstod i takt med att kronans värde sjönk,
              utan man valde i stället att ha en reallönelinje.
            </seg>
            <seg n="0c6a5331">
              Jag minns mycket väl en genomgång som P-O Edin, LO:s dåvarande
              ekonom, hade med oss Europaparlamentariker, där han förklarade
              hur LO själva hade kommit fram till att det bästa för deras egna
              löntagare var att inte kräva de stora, nominella kompensationerna
              som man hade gjort tidigare. I stället hade man ett måttligt lönekrav
              som stämde överens med linjen att man då i stället skulle kunna
              få mer i lönekuvertet realt.
            </seg>
            <seg n="d39c96be">
              En viktig del i saneringen var alltså att svenska löntagare,
              inte minst under LO:s pådrivande kraft, valde den så kallade reallönelinjen.
              Jag tror inte att det hade varit möjligt om inte löntagarna, LO-kollektivet
              och andra, hade sett att bördorna fördelades rättvist, att det
              saneringsprogram som vi tog beslut om här i riksdagen faktiskt
              var ett saneringsprogram där alla fick vara med och bidra och
              där de som hade mer bidrog med mer.
            </seg>
            <seg n="0f76c941">
              Det som nu är problemet i Europa är att många känner att några
              smiter från notan banker, höginkomsttagare och andra och att det
              är vanligt folk, unga, som får betala priset i form av en hög
              massarbetslöshet. Då hjälper det inte att prata om sunda statsfinanser.
              Då måste man också ha en rättvis fördelning, och då måste man
              också ha åtgärder som skapar tillväxt, framtidstro och nya jobb.
            </seg>
            <seg n="96cb36e1">
              Här tycker jag att regeringen har en alldeles för ensidig beskrivning
              av utvecklingen i EU under förra året. Det handlar inte om att
              krisen inom EU har påverkats av osunda statsfinanser. Det är en
              finanskris som har blivit en skuldkris som har lett till att skattebetalarna
              får ta över de förluster som har skapats av en marknad som har
              varit alltför oreglerad.
            </seg>
            <seg n="d41b1fbc">
              Jag tycker att det är viktigt att ha synsättet att det faktiskt
              krävs sunda statsfinanser, en rättvis fördelning, tillväxtåtgärder
              och också marknader som fungerar bättre, en reglering av banksektorn
              och att man också ser till att inte sådana här finanskriser uppstår
              framöver. Det är någonting som regeringen borde driva i det fortsatta
              arbetet inom EU.
            </seg>
            <seg n="bacf0331">
              Det har gjorts en del inom EU för att reglera bankerna, men det
              återstår alldeles för mycket. Bankerna är underbeskattade, och
              ett uttryck för det är debatten om skatt på finansiella transaktioner
              som vi är öppna för att diskutera men som regeringen har stängt
              dörren för. Vi kan tänka oss andra alternativ, men det viktiga
              är att också banksektorn är med och bidrar till saneringen och
              till de kostnader som skattebetalarna i dag får ta.
            </seg>
            <seg n="f210b3de">
              Det är också viktigt att EU arbetar på global nivå. Globaliseringen
              leder till en enorm konkurrens om löner och andra arbetsvillkor.
              Då är det viktigt att EU vid de globala organ som finns också
              värnar löntagarnas rättigheter och agerar på ett sådant sätt att
              vi inte får en omfattande social dumpning och att vi också får
              rättvisa handelsvillkor.
            </seg>
            <seg n="5711a8be">
              En annan del i det, som är mer Europabaserad, är just diskussionen
              om det sociala protokollet. Vi socialdemokrater vill ha ett socialt
              protokoll, och vi vill att Sverige nästa gång det blir en större
              fördragsförändring driver den frågan. Vi kommer även att tillsammans
              med andra socialdemokrater inom EU driva den frågan i nästa Europaval
              2014.
            </seg>
            <seg n="26bf8e77">
              Så några ord om Nordafrika. Vi har nu i över ett år haft en kamp
              för demokrati, frihet och mänsklig värdighet som har sköljt över
              Nordafrika. Diktaturer har fallit, och vi ser nu också att det
              börjar hållas fria och öppna val i flera nordafrikanska länder.
              Tyvärr är inte utvecklingen positiv i alla länder. Det ser till
              exempel bra ut i Tunisien men inte lika bra i Egypten.
            </seg>
            <seg n="179a68ab">
              Samtidigt måste vi komma ihåg att EU på resan fram till detta
              i många stycken har, åtminstone i flera medlemsländer, bedrivit
              en kontraproduktiv politik. Många har länge hållit arabvärldens
              diktatorer under armarna i utbyte mot stabilitet, olje- och gasleveranser
              samt hjälp med att stoppa flyktingströmmar.
            </seg>
            <seg n="e30a4c8f">
              Detta förhållningssätt måste nu en gång för alla läggas på historiens
              skräphög. Det är viktigt att EU nu tar den möjlighet som finns
              att se till att demokrati och mänskliga rättigheter utvecklas
              söder om Medelhavet i Nordafrika, för Medelhavet är på något sätt
              Europas Rio Grande. Det är det hav som skiljer vårt välstånd från
              nordafrikanernas fattigdom, deras arbetslöshet och brist på framtidshopp.
              Det är mycket större än det som finns i Europa, även om vi också
              har problem.
            </seg>
            <seg n="ea600bfc">
              Vi socialdemokrater har också många gånger pekat på de utsiktslösa
              försöken att genom fler patrullbåtar, flygövervakning och högre
              staket stänga ute dem som vill jaga en bättre framtid på andra
              sidan Medelhavet. Den enda långsiktiga lösningen är att vi ser
              till att Nordafrika får utveckling och framtidstro.
            </seg>
            <seg n="8c6578db">
              Då går det inte att fortsätta med den handelspolitik som EU har,
              där man diskriminerar många av Nordafrikas produkter, inte minst
              på jordbruksområdet. Ett viktigt bidrag till en positiv utveckling
              i Nordafrika borde vara att slopa de handelshinder som finns inom
              jordbrukspolitiken och i övrigt och på så sätt ge en stimulans
              till ekonomisk utveckling, vilket i sin tur främjar demokrati
              och mänskliga rättigheter.
            </seg>
            <seg n="42b27d55">
              Till sist några ord om en del av Nordafrika som har varit uppe
              i debatten. Jag tänker på Västsahara. Där har det framställts
              av Sverigedemokraterna som att vi skulle ha samma uppfattning
              när det gäller erkännandefrågan. Men det stämmer inte. Vi tycker
              att de folkrättsliga förutsättningarna för att erkänna Västsahara
              finns här och nu.
            </seg>
            <seg n="d18a6382">
              Sverigedemokraterna säger att det kan göras i framtiden om man
              har nått fram i förhandlingar och haft en folkomröstning och annat.
              Men den linjen har redan prövats. Det är ju det som har varit
              argumenten för att inte erkänna Västsahara.
            </seg>
            <seg n="749ba045">
              Nu finns det folkrättsliga experter som också ger stöd för vår
              linje om att det går att här och nu erkänna Västsahara. Den frågan
              kommer upp skarpt i höst när ett betänkande just ska behandla
              de här erkännandefrågorna. Där handlar det också om erkännandefrågan
              när det gäller Palestina.
            </seg>
            <seg n="d5ceac79">
              I dag diskuterar vi EU-skrivelsen för det år som har varit. Jag
              ser fram emot en diskussion i höst där vi socialdemokrater kommer
              att argumentera för ett erkännande av Västsahara nu. Men det här
              tricksandet, att säga att vi kan erkänna om de och de och de förutsättningarna
              är uppfyllda, håller inte. Det är inte seriöst. Skulle riksdagen
              fatta ett sådant beslut skulle regeringen direkt kunna säga: Jaha,
              men då behöver vi inte göra någonting, för ni har ju olika utgångspunkter.
              Det framgår inte minst av det särskilda yttrande som Sverigedemokraterna
              har.
            </seg>
            <seg n="6e915ad8">
              Jag hoppas självklart att regeringen och regeringspartierna tar
              intryck av det som folkrättsexperter och andra säger om Västsahara
              och det som flera partier nu säger här i riksdagen, att vi skulle
              kunna erkänna Västsahara nu, enligt de folkrättsliga principer
              som föreligger.
            </seg>
            <seg n="24ed7e75">
              Jag ser fram emot och hoppas på en tillnyktring från regeringspartierna
              på den punkten och att vi kan få ett positivt beslut när det gäller
              både Västsahara och Palestina när vi behandlar betänkandet i höst.
            </seg>
            <seg n="c4c67d2e">
              Hur som helst finns det mycket att säga om EU-skrivelsen. Vi
              socialdemokrater kommer att återkomma till flera andra delar under
              dagens debatt. Det handlar om miljöfrågan, som är väldigt stor,
              jordbrukspolitiken, arbetsmarknadspolitiken, asylpolitiken och
              annat.
            </seg>
            <seg n="7d1580ad">
              Jag ser fram emot en intressant debatt om EU-frågorna i dag,
              på Europadagen, där den ursprungliga fredstanken i högsta grad
              är levande. Inte minst bevisar Kroatiens kommande medlemskap det.
              Det handlar om närmandet från Serbien, Makedonien, Montenegro
              och förhoppningsvis också Turkiet. Men det finns också andra saker
              som inte fungerar så bra, det som handlar om ekonomi och massarbetslöshet.
              Även relationerna till omvärlden, Nordafrika, behöver förbättras.
            </seg>
            <seg n="b3a0984b">
              Det finns mycket att diskutera. Jag ser fram emot en fortsatt
              debatt.
            </seg>
          </u>
          <note type="speaker" n="d27d016f">
            Anf. 2 MEHMET KAPLAN (MP):
          </note>
          <u who="mehmet_kaplan_77f008" xml:id="i-4e748aa564e4b3eb-0" n="6c05b81b">
            <seg n="2c3a497c">
              Fru talman! Tack, Tommy Waidelich, för en intressant exposé över
              situationen!
            </seg>
            <seg n="46cae3d1">
              Jag vill börja med att tala om Västsahara. Där var Tommy Waidelich
              tydlig. Socialdemokraternas ingång i frågan är väl känd. Man har
              en förhoppning om ett erkännande inte bara av Västsahara utan
              också av Palestina. Det välkomnar vi från Miljöpartiets sida.
            </seg>
            <seg n="686fd90e">
              När det gäller Västsahara tycker jag att fokus måste ligga på
              att det ska till nya förhandlingar i sommar. Och en signal från
              den svenska riksdagen innan dess, om att vi vill verka för ett
              erkännande, är ett sätt att sätta press på berörda regeringar
              att gå med på en folkomröstning. Det är det mest väsentliga och
              grunden för Miljöpartiets ställningstagande i frågan.
            </seg>
            <seg n="6c8cd1e3">
              Fru talman! Det duger inte med en folkomröstning om fortsatt
              ockupation eller autonomi under marockanskt styre. Därför är det
              synd att vi inte har en majoritet i dag. Men det var välkommet
              att höra av Socialdemokraternas företrädare att det är ambitionen
              och inte egentligen på längre sikt utan rätt snart.
            </seg>
            <seg n="03bbdb97">
              Vi tycker att det är oerhört viktigt att sända en signal till
              de västsahariska ungdomarna om att icke-våld lönar sig. Vi ser
              alltför många konflikter runt om i världen där de som är under
              press, de som är under ockupation, efter ett tag eller ibland
              direkt tar till våld. Det är aldrig önskvärt. Även om FN-stadgan
              tillåter ett visst mått av självförsvar och försvar av eget territorium
              handlar det i grunden om att med fredliga medel försöka lösa de
              konflikter som uppstår.
            </seg>
            <seg n="16c85698">
              Vi vet att organisationen som kämpar för frihet från ockupation
              i Västsahara lade ned vapnen för 20 år sedan i utbyte mot en folkomröstning
              inom sex månader.
            </seg>
            <seg n="c47de82f">
              Fru talman! Just kopplingen mellan 20 år och sex månader är väldigt
              tydlig. Samtidigt vet vi att FN har upprättat en röstlängd som
              också inkluderar en stor mängd av de marockaner som bor i området,
              vilket inte är helt oväsentligt. För det är oerhört viktigt att
              en typ av ockupation inte avslutas med ett förtryck av ett annat
              folk.
            </seg>
            <seg n="44da8961">
              Folkrättsprofessor Ove Bring deltog i ett seminarium här för
              inte så länge sedan. Denna expert menar att det inte finns något
              som hindrar Sverige från att erkänna Västsahara.
            </seg>
            <seg n="9c190c82">
              Vi erkände Kosovo, trots att de inte hade kontroll över hela
              sitt territorium. Och i Västsaharas fall kan man ändå säga att
              det finns ett visst mått av kontroll, i alla fall över en del
              av territoriet.
            </seg>
            <seg n="d4660d9d">
              När det gäller EU:s förhållande till sina grannar är det oerhört
              viktigt att lyfta upp inte bara idén om ömsesidig vinning utan
              också om att partnerskapet handlar om jämlika parter. Det handlar
              om att vi faktiskt har en långsiktig strategi att verka för fred
              och rättvisa med våra grannar.
            </seg>
            <seg n="7c36bc5f">
              Just när det gäller Västsahara är det oerhört viktigt att Marocko
              inte ska kunna fortsätta att tjäna på att ha situationen som den
              är i området.
            </seg>
            <seg n="f0491fa9">
              Från det vill jag övergå till ett annat område, den här gången
              i östra Medelhavet. Det handlar om Israel och dess ockupation
              av Palestina.
            </seg>
            <seg n="b229b0a6">
              Vi har en reservation gemensamt med Socialdemokraterna och Vänsterpartiet.
              Den handlar just om situationen i de ockuperade områdena. Vi vet
              att under hösten 2011 beslutade Israel om en massiv utbyggnad
              av de folkrättsligt illegala bosättningarna, alltså de ockupationsbyggnader
              som fortsätter att göra livet surt för människor som lever under
              ockupation och detta främst i den del av de ockuperade områdena
              som av majoriteten av omvärlden ses som en naturlig huvudstad
              i ett fritt Palestina när det har blivit en medlem av FN.
            </seg>
            <seg n="994ff43c">
              Östra Jerusalem, som är den här självklara huvudstaden i det
              fria Palestina, måste kunna fortsätta att vara det. För vi ser
              att när det gäller bosättningspolitiken har Sverige inte tillräckligt
              kraftfullt verkat inom EU för att se till att lämplig EU-lagstiftning
              kommer på plats för att motverka finansiella transaktioner till
              stöd för dessa illegala bosättningar.
            </seg>
            <seg n="85773e78">
              Vi ser samtidigt att omvärlden rör på sig. Vi hade ett val i
              Frankrike, där vi har en ny fransk president, François Hollande,
              som i sitt valmanifest, ett 60 punkter långt manifest, slår fast
              vad han tänker driva. I punkt 59 har han utlovat att stödja erkännandet
              av Palestina som en stat. I ljuset av detta, när en av EU:s större
              och mäktigare medlemmar från presidenthåll har tagit ställning
              på detta sätt, är det oerhört viktigt att Sverige också kan stötta
              denna ambition.
            </seg>
            <seg n="c8119ea0">
              Jag vill också tala om den olösta konflikten om Nagorno-Karabach.
              Vi vet att det finns ett antal konflikter som FN bevakar väldigt
              noga. När FN-konferensen Civilisationernas Allians skapade en
              lista över de konflikter som är viktiga att lösa för att inte
              äventyra världsfreden var nummer ett på den listan Palestinafrågan.
            </seg>
            <seg n="dd445a23">
              Men det finns en annan fråga som också är oerhört viktig och
              som finns i en del av världen som oftast har betecknats som en
              krutdurk. Vi ser hur Ryssland med en allt aggressivare ton har
              hanterat frågorna i sina södra områden, däribland Tjetjenien.
              Vi vet också att stater som fick sitt erkännande och oberoende
              efter Sovjetunionens fall inte alltid har kunnat leva i fred sida
              vid sida. En av dessa frågor handlar just om konflikten om Nagorno-Karabach.
              Den inte bara undergräver stabiliteten och utvecklingen i Armenien
              och regionen Sydkaukasien, den är också en källa till oro för
              grannländer i området. EU, som har ett ansvar för sina yttre gränser,
              har just denna fråga på sitt bord.
            </seg>
            <seg n="9db1bbf1">
              Då är det glädjande att se att EU-parlamentet faktiskt har lyft
              upp den här frågan ett antal gånger. En sådan gång var för precis
              två år sedan, i maj 2010, då EU-parlamentet antog en resolution
              om behovet av en EU-strategi för området Sydkaukasien. I resolutionen
              som benämns 2009/2216 går att läsa följande:
            </seg>
            <seg n="7c77263e">
              Europaparlamentet gläder sig över den dynamiska takten i förhandlingarna
              om konflikten i Nagorno-Karabach, vilken illustreras av de sex
              möten mellan presidenterna i Armenien och Azerbajdzjan som hölls
              2009 i Moskvaförklaringens anda.
            </seg>
            <seg n="d9760766">
              Det går vidare att läsa: Europaparlamentet stöder helhjärtat
              OSSE:s Minskgrupps medlingsinsatser, de grundläggande principerna
              i Madriddokumentet och uttalandet från ordförandeländerna i OSSE:s
              Minskgrupp den 10 juli 2009 i samband med G8-mötet Världssamfundet
              uppmanas att visa mod och politisk vilja att övervinna de återstående
              stötestenarna för ett avtal.
            </seg>
            <seg n="8126cef5">
              Vidare går det att läsa något som kanske är ännu viktigare i
              den här resolutionen: Europaparlamentet är mycket bekymrat över
              att hundratusentals flyktingar och internflyktingar som flydde
              från sina hem under eller i samband med kriget i Nagorno-Karabach
              fortfarande är fördrivna och nekas sina rättigheter, bland annat
              rätten att återvända, äganderätten och rätten till personlig säkerhet.
              Parlamentet kräver i detta avseende att armeniska styrkor dras
              tillbaka från alla ockuperade territorier i Azerbajdzjan och att
              internationella styrkor sätts in och organiseras i överensstämmelse
              med FN-stadgan samt att nödvändiga säkerhetsgarantier ges under
              en övergångsperiod, vilket kommer att trygga säkerheten för befolkningen
              i Nagorno-Karabach och ge de fördrivna personerna möjlighet att
              återvända till sina hem.
            </seg>
            <seg n="96f55bc8">
              Det här är en resolution från EU-parlamentet som säger väldigt
              mycket. Ändå: Vad har hänt sedan dess? Vad har hänt med de förhoppningar
              som har funnits på Minskgruppen? Vad har hänt med de förhoppningar
              som har funnits på det internationella samfundet?
            </seg>
            <seg n="e3adcffc">
              Vi kan se tillbaka, fru talman, på att i december förra året
              erkändes Khodjaly som ett folkmord av Mexiko. Det är en sak som
              har hänt sedan dess. Men vi vet också när vi tittar tillbaka på
              de två år vi har bakom oss att det utifrån den resolution där
              det under punkt 10 slogs fast att Europaparlamentet anser att
              ståndpunkten att Nagorno-Karabach inbegriper alla de ockuperade
              azerbajdzjanska områden som omger Nagorno-Karabach snabbt bör
              överges inte har hänt särskilt mycket.
            </seg>
            <seg n="bb3d7e6e">
              Den förhoppning om att det fanns en idé om hur en fredlig lösning
              skulle komma till stånd kan man säga har grusats. Därför utformade
              EU-parlamentet och dess utskott för utrikesfrågor ett nytt betänkande,
              ett betänkande som handlade om rekommendationer till rådet, kommissionen
              och Europeiska utrikestjänsten om förhandlingarna om associeringsavtalet
              mellan EU och Armenien. Det har siffran 2011/2315. Det röstades
              igenom i utskottet. Där tas återigen de viktiga bitarna upp för
              en varaktig, hållbar fredlig lösning för en av Europas krutdurkar.
            </seg>
            <seg n="fbb4f096">
              Jag ska citera ur det, fru talman, för det är intressant att
              jämföra de olika beslutsunderlagen, vad man kom fram till i parlamentet
              för exakt två år sedan och vad man har diskuterat och antagit
              i utskottet i mars 2012.
            </seg>
            <seg n="0d2b647c">
              Här handlar det om att den olösta konflikten om Nagorno-Karabach
              undergräver stabiliteten och utvecklingen i Armenien och regionen
              Sydkaukasien. Det är ungefär likalydande med det tidigare. Men
              sedan rätar utskottet upp det hela och skriver:
            </seg>
            <seg n="d8156d02">
              Ockupation av territorier som tillhör ett tredjeland är ett brott
              mot folkrätten och står i motsättning till grundprinciperna i
              den europeiska grannskapspolitiken, vilket äventyrar hela projektet
              med det östliga partnerskapet.
            </seg>
            <seg n="fa9a4b9b">
              Det finns djupt oroande rapporter om att armeniska trupper sysslar
              med olaglig verksamhet på ockuperat azerbajdzjanskt territorium,
              närmare bestämt regelrätta militära manövrar, förnyelse av vapen
              och personal och befästning av försvarsställningar.
            </seg>
            <seg n="dee621bd">
              Fru talman! EU-parlamentet skärper tonen när det gäller den här
              frågan. Det handlar om en fråga som har gått i stå sedan 20 år
              och som man tidigare, i alla fall för exakt två år sedan, tyckte
              var nära någon form av lösning, att parterna hade börjat sätta
              sig vid förhandlingsbordet, att det faktiskt fanns en möjlighet
              till någon form av fredlig lösning.
            </seg>
            <seg n="bf600858">
              Jag är orolig för att de olika parterna har börjat se att det
              inte finns så mycket hopp från omvärlden. Det är det som oroar
              mig. Det är den typen av oro som faktiskt ytterligare försvårar
              läget i ett område där vi hör vapenskrammel från Israel gentemot
              Iran, från Azerbajdzjan gentemot Armenien. Den typen av vapenskrammel
              har Europa lidit alltför mycket av under alltför lång tid.
            </seg>
            <seg n="35db874a">
              Azerbajdzjan som stat förknippas ofta med brist på demokrati
              och mänskliga rättigheter. Det borde vara lika känt att detta
              land har fått ca 20 procent av sitt landområde ockuperat av sitt
              grannland och att cirka en åttondel av landområdet tas upp av
              flyktingar som har behövt röra sig på grund av ockupationen. Vad
              man än tycker om denna stats regering får man inte glömma att
              med tanke på flyktingarnas oerhörda lidanden och förluster ska
              de inte straffas för sitt lands regerings agerande på andra områden.
            </seg>
            <seg n="036a7c61">
              För mig är det oerhört viktigt att lyfta upp den typen av frågor
              som handlar om grannskapsrelationer med EU. Då och då får vi höra
              olika inlägg om olika delar av världen. Då brukar det alltid komma
              förfrågningar från medborgare som engagerar sig för en viss fråga
              om varför inte denna fråga har lyfts fram. Vi riksdagsledamöter
              har ett ansvar att försöka gräva fram de fakta som finns och försöka
              lägga fram dessa fakta på ett sådant sätt så att de kan bli begripliga
              för gemene man. Det innebär inte att vi har möjlighet att lyfta
              upp varje liten konflikt och varje problem som finns runt om i
              världen. Vi gör så gott vi kan, och för oss handlar det i grunden
              om en vilja till fredliga lösningar på konflikter som alltför
              länge har förpestat tillvaron för civila.
            </seg>
          </u>
          <note n="ce691531">
            Fru talman! Med detta vill jag yrka bifall till reservationerna
            12, 13 och 4.
          </note>
          <note type="speaker" n="963836a2">
            Anf. 3 JOHNNY SKALIN (SD):
          </note>
          <u who="johnny_skalin_8b916b" xml:id="i-1617d252c518f4b0-0" n="5d2ab778">
            <seg n="acd39078">
              Fru talman! Kammaren behandlar i dag regeringens skrivelse om
              verksamheten i Europeiska unionen under 2011. Det är ur ett avseende
              en av många redogörelser som riksdagen behandlar om den gångna
              verksamheten. Men till skillnad mot andra verksamhetsberättelser
              går det inte att se just den här skrivelsen som mer eller mindre
              ren formalia.
            </seg>
            <seg n="26144767">
              I motsats till vad som utlovades inför folkomröstningen 1994,
              som behandlade Sveriges inträde i Europeiska unionen, handlar
              EU i dag mycket lite om att samarbeta i gränsöverskridande frågor.
              Tvärtom sätter EU i stället mycket tydliga gränser för beslutsfattandet
              i Sverige. Det finns inte heller några som helst indikationer
              på att maktkoncentrationen i EU:s högborg tenderar till att minska.
              Snarare går utvecklingen i stället mot det rakt motsatta, där
              det mycket ingående och för medlemsstaternas självbestämmande
              djupt kränkande Lissabonfördraget byts av med planer på fördragsändringar
              som mer påtagligt än någonsin tidigare ställer euroländerna på
              pottkanten. Tillsammans med EU:s handlingsprogram fram till 2014
              sätts samtliga medlemsstaters demokratier tydligt vid åhörarplatserna.
            </seg>
            <seg n="8dad5ab6">
              För min del är det övertydligt att om EU-kommissionen och de
              övriga riksdagspartierna får bestämma ska makten, tvärtemot utformningen
              av den svenska regeringsformen, inte utgå från folket. Inte minst
              förra året, då riksdagen diskuterade EU:s verksamhetsår 2010,
              kunde vi skönja hur EU vill utnyttja Europas finanskriser för
              att ytterligare skärpa sin makt. Vi kan nu när vi diskuterar utfallet
              för 2011 konstatera hur EU-kommissionen i fråga efter fråga får
              sin vilja igenom. Vi kan till exempel se hur EU med stöd av övriga
              riksdagen och med hjälp av svenska skattemedel fortsätter arbetet
              med att utvidga och fördyra unionen.
            </seg>
            <seg n="51173326">
              Vi kan också i skrivelsen se hur EU fortsätter processen mot
              en gemensam EU-armé, hur utrikespolitiken går mot en tydligare
              sammansvetsning där den europeiska utrikestjänsten, kallad EEAS,
              ska utgöra en betydande pjäs i EU:s roll som en stor global utrikespolitisk
              aktör. Inte minst EU kräver en fast roll i FN:s generalförsamling,
              och EU vill via partnerskapsavtal knyta an Afrika och öststaterna
              till unionen.
            </seg>
            <seg n="531091cc">
              Vi kan också tydligt utläsa hur EU:s valutaexperiment i mycket
              hög grad skakat medlemsstaternas ekonomiska grundfundament. I
              stället för att koncist inse och acceptera valutaunionens otillämpbarhet
              i praktiken, och därmed fatta det enda rätta beslutet att lägga
              ned det monetära experimentet, kunde vi förra året i stället bevittna
              hur EU, Sverige inkluderat, enades om ett avtal om att införa
              en europakt med tydliga finanspolitiska riktlinjer, trots att
              svenskarna i den svenska folkomröstningen 2003 bestämde att Sverige
              ska stå utanför EMU. Dessutom beslutades, för att hantera kommande
              framtida bank- och finanskriser, att inrätta vad man kallar en
              permanent stabilitetsmekanism.
            </seg>
            <seg n="a143803d">
              I det avseendet, fru talman, kan jag inte låta bli att undra
              hur det är möjligt att i princip utan debatt driva igenom ett
              beslut där Sverige vid ett eventuellt eurointräde kan tvingas
              att låna ut i praktiken obegränsade summor pengar till krisande
              EU-länder. Det är exakt så ESM-fördraget är utformat. Enligt fördraget
              kan beslut under vissa förhållanden fattas med kvalificerad majoritet,
              vilket innebär att Sverige vid ett EMU-inträde inte kan blockera
              beslut som kräver ett svenskt deltagande i finansieringen av andra
              länders skulder. Under alla omständigheter får inte medlemsländernas
              parlament avgöra besluten. I praktiken betyder det att en liten
              klick personer kan besluta att skuldsätta hela nationen till den
              grad de själva önskar. Det kan ske utan att de behöver ta ansvar
              för besluten eftersom EMS-fördraget också ger denna lilla klick
              legal immunitet och alltså inte kan hållas ansvariga för sina
              beslut.
            </seg>
            <seg n="90311395">
              Eftersom finanskriser i praktiken är synonyma med bankkriser
              och eftersom långtgående statsfinansiella kriser också kan leda
              till stora skuldavskrivningar skapar följaktligen ESM-fördragets
              premisser vid ett eurointräde således alla förutsättningar för
              att i strid med svensk tradition tvinga svenska skattebetalare
              att betala såväl bankkonkurser som delar av hela staters skulder
              runt om i Europa.
            </seg>
            <seg n="8bf82af4">
              Den ekonomiska kris EU i mycket högre grad själv byggt upp i
              och med EMU:s inbyggda svagheter, tillsammans med den nationellt
              svaga hanteringen av statsfinanserna, har alltså under bara ett
              enda verksamhetsår använts som en förevändning att via europakten
              driva igenom ett omfattande kontrollsystem över de nationella
              parlamentens självstyren samtidigt som man via ESM-fördraget efter
              enkla voteringar i medlemsstaternas beslutsförsamlingar nu till
              försommaren kommer att ge en liten klick beslutsfattare privilegiet
              att bestämma vem som ska betala såväl de privata bankernas skulder
              som medlemsstaternas lån. Även om detta förfarande är i högsta
              grad anmärkningsvärt, särskilt i ljuset av att inte vare sig den
              förra socialdemokratiskt ledda regeringen eller den nuvarande
              moderatstyrda statsledningen mäktar med att i EU:s fördrag kräva
              ett svenskt formellt undantag från euron, stannar om det skulle
              förvåna någon EU:s maktambitioner inte här.
            </seg>
            <seg n="b87c6bc0">
              Genom den så kallade Europa 2020-strategin tas tvärtom större
              och större anspråk på de nationella parlamentens sysselsättnings-
              och arbetsmarknadspolitik, precis som finanspakten bevakar medlemsstaternas
              förda ekonomiska politik för att därefter kunna peka finger åt
              vad de nationella parlamenten gör fel. Euroländerna tvingas att
              rätta sig efter dessa pekpinnar. Europa 2020-strategin syftar
              via den så kallade Progress-delen bland annat till en övervakning
              av medlemsländernas politik i det här fallet sysselsättnings-
              och socialpolitiken inom unionen. Det ska också vara en gemensam
              och standardiserad arbetsmarknadslagstiftning, där inte minst
              ungdomsarbetslösheten ska göras till en unionsfråga och en kvot
              arbetslösa ungdomar sannolikt även i framtiden kommer att tvingas
              söka arbete runt om i Europa.
            </seg>
            <seg n="7ca34745">
              Men man kan även vad Europa 2020-strategin beträffar oroa sig
              över att den så kallade Euresdelen riskerar att, som ett led i
              EU:s planer på att ytterligare öka rörligheten inom unionen, leda
              till en ökad konkurrens om såväl svenska löner och arbeten som
              arbetsvillkor.
            </seg>
            <seg n="31bc3dd4">
              Det ska i detta sammanhang givetvis också tillstås att vi självfallet
              är djupt kritiska till den sociala entreprenörsdelen av denna
              pakt då den bidrar till att ytterligare höja Sveriges EU-avgift
              med drygt 10 miljarder kronor årligen, i ett läge där Sverige
              redan betalar 18 miljarder kronor mer än vad vi som land får tillbaka.
              I denna mening, med dessa kostnadsökningar, blir det förstås än
              mer provocerande att kommissionen begärt både en förlängning och
              en utökning av samfinansieringen för den europeiska socialpolitiken
              så att unionens utkantsländer lättare ska kunna söka EU-medel
              via svenska skattemedel för att delfinansiera projekt de själva
              inte vill bekosta. I det fallet att den enskilda medlemsstaten
              inte kan bekosta projekten är EU till och med berett att betala
              en ännu större del av notan.
            </seg>
            <seg n="923e9faf">
              I EU:s årsbok för 2011 kan vi alltså utläsa att unionen nu inte
              bara än djupare lägger beslag på de mest centrala delarna av politiken,
              såsom den ekonomiska styrningen, skuldhanteringen och arbetsmarknadspolitiken,
              utan man går också vidare mot en överstatlig utrikespolitik, mot
              en tätare militär samverkan och mot en fortsatt utvidgning av
              unionen, med inte minst Turkiet som ett blivande EU-land, kryddat
              med partnerskapsavtal både med norra Afrika genom Medelhavsunionen
              och med flertalet öststatsländer.
            </seg>
            <seg n="6842522a">
              Till det här, fru talman, kommer även en rad politiska interventioner,
              såsom till exempel EU:s intentioner att lägga sig i svensk beskattning,
              där inte minst ideella föreningar om EU får bestämma ska momsbeläggas
              och där inflytelserika ledare inom EU till och med kräver gemensamma
              skattebaser. Man vill dessutom ytterligare försvaga det inre gränsskyddet,
              återigen lägga sig i det svenska snuset, utse en europeisk finansminister
              men också gå mot en överstatlig utbildningspolitik, där EU redan
              kräver att minst 20 procent av alla högskolestuderande i framtiden
              ska tillbringa studietid utomlands.
            </seg>
            <seg n="4e74d609">
              Flertalet av de nämnda politikområdena kommer sedan att vidareutvecklas
              och fler läggas till under nuvarande och kommande år. Därefter
              planerar EU att gå vidare med att också samordna de sociala trygghetssystemen
              för att under 2014 slutföra systemet med beskattning av handeln.
              Därefter kommer nästa EU-fördrag att planeras och verkställas
              där EU:s axelmakters, Tysklands och Frankrikes, avtal om att samordna
              skattepolitiken förstås utgör en god fingervisning om vad som
              komma ska i EU:s utveckling mot en superstat.
            </seg>
            <seg n="3620d19f">
              I min enfald kan jag tycka att den här händelseutvecklingen borde
              avskräcka varje vän av demokrati och rätten och möjligheten att
              påverka beslutsfattarna. Det får den väl också anses göra, i alla
              fall om man frågar svenska folket, som i SCB:s senaste stora undersökning
              visar att regeringen inte längre har stöd av en majoritet av väljarna
              för att Sverige ska kvarstå som medlem i Europeiska unionen. Än
              mer avståndstagande är väljarna till EMU och euron, där endast
              11 procent anger en positiv inställning till den europeiska valutan
              och den monetära europeiska politiken.
            </seg>
            <seg n="be8854c6">
              Däremot avskräcker uppenbarligen inte EU:s stormsteg mot en teknokratisk
              och alltmer odemokratisk federal statsbildning lejonparten av
              den svenska riksdagen, där inte minst Italien och tills nyligen
              Grekland båda styrts av före detta EU-toppar. Tvärtom har man
              i stället tagit intryck av EU:s sätt att styra i så pass hög grad
              att man utan vidare undertecknat både Amsterdamfördraget och Nicefördraget
              utan att först be svenska folket om lov. Inte minst lät riksdagen,
              och alltså inte folket via en folkomröstning, fatta beslutet att
              från Sveriges sida acceptera det mycket ingående och omfattande
              Lissabonfördraget, som tydligt gett EU mer makt på nästan alla
              politikområden.
            </seg>
            <seg n="040aa714">
              Man har även i frågan om Sverige ska tillhöra europakten eller
              inte både från regeringens och från Socialdemokraternas sida nyligen
              visat att man inte är villig att ändra inställning. Svenska folket
              ska i stället, om dessa partier får råda, inte konsulteras ens
              i frågor där folket i folkomröstningen redan tidigare har sagt
              ett nej.
            </seg>
            <seg n="f2c975eb">
              Därför står vi nu här återigen genom europakten inför en fördragsändring
              som i framtiden kommer att visa sig bli oerhört inkräktande på
              det svenska självbestämmandet. Men inte ens när Sveriges förhandlingsposition
              knappast kan bli bättre, i och med att beslutet om att genomföra
              fördragsändringen faktiskt kräver total enighet bland medlemsländerna,
              mäktar vare sig regeringen eller Socialdemokraterna med att kräva
              ett riktigt formellt undantag för Sverige från att införa euron
              som valuta i Sverige. Den bristande respekten för väljarna och
              resultatet av den svenska folkomröstningen om euron 2003 blir
              i detta läge förstås inget annat än total.
            </seg>
            <seg n="0da7c0a2">
              Men det är inte bara här bristen på respekt gentemot väljarna
              lyser klart. Samma förhållande gäller i de flesta fall de stora
              och avgörande besluten på EU-nivå, då många sådana beslut tack
              och lov fortfarande tas genom enhällighet i ministerrådet. Ska
              man hårdra det hela kan Sverige vid varje tillfälle där enighet
              krävs oavsett svensk hållning blockera EU-beslut bara för att
              få igenom sina svenska krav på andra områden. Ändå har man, till
              skillnad från Storbritannien som konsekvent vägrat underteckna
              europakten med hänvisning till sitt folks åsikt i frågan, aldrig
              valt att göra så här i Sverige.
            </seg>
            <seg n="5ad90b81">
              Det är detta förehavande, fru talman, som utgör grundkärnan i
              Sverigedemokraternas EU-kritiska inställning. Vi är naturligtvis
              alla dagar i veckan positivt inställda till att upprätthålla handeln
              med Europas inre marknad och till att samarbeta i stora, viktiga
              och avgörande frågor. Men vi tycker också att ett samarbete kräver
              att de ingående parterna är överens om det som diskuteras och
              det som bestäms. Naturligtvis tycker vi inte heller att någon
              maktöverföring får ske utan att man först frågar folket.
            </seg>
            <seg n="343465b5">
              Det är inte så det så kallade samarbetet ser ut i praktiken.
              I stället är det ett faktum att EU redan styr 30 procent av riksdagens
              beslut och än mer i våra kommuner och landsting, samtidigt som
              mer makt överförs och ännu mer makt är på väg att överföras till
              Bryssel.
            </seg>
            <seg n="d075153c">
              Så styr EU. Och framför allt: Så tillåter regeringen och merparten
              av riksdagen EU att styra.
            </seg>
            <seg n="0c276fc0">
              Därför, fru talman, begär vi också här i dag, dagen till ära,
              Europadagen, som det enskilt viktigaste av våra sjuttiotal yrkanden
              tyvärr som riksdagens enda kvarvarande verkligt EU-kritiska parti,
              vilket inte minst eftermiddagens votering lär visa att Sverige
              omgående inleder förhandlingar om att lämna unionen så att makten
              över Sverige återigen tillfaller folket.
            </seg>
            <seg n="5b7a134e">
              Med det avslutar jag med att deklarera att vi står bakom samtliga
              våra reservationer men att jag av tidsskäl yrkar bifall endast
              till SD:s reservationer 1, 5, 7, 10, 12, 14, 25, 26, 28, 32 och
              41.
            </seg>
          </u>
          <note n="7297d08a">
            I detta anförande instämde Erik Almqvist och Julia Kronlid (båda
            SD).
          </note>
          <note type="speaker" n="2b4efaf9">
            Anf. 4 LARS OHLY (V):
          </note>
          <u who="lars_ohly_517dae" xml:id="i-ad23645a74ebc726-0" n="9b59bf48" next="i-63b95f94c216155b-0">
            <seg n="f48a1014">
              Fru talman! Den allt överskuggande frågan för Europa i dagsläget
              är självklart den ekonomiska krisen, den kris som förvärras av
              centraliserad ekonomisk politik och av euron som valuta, som innebär
              en ränte- och valutapolitik för alla länder, oavsett vilket läge
              i konjunkturen de befinner sig i.
            </seg>
            <seg n="81ac3d97">
              Den krisen leder till att människor får svårare att förverkliga
              sina drömmar. Vi ser just nu hur nedskärningspolitiken slår hårt
              mot människor i olika länder. Det har redan skett i Irland. Det
              sker i Grekland, det sker i Italien, det sker i Spanien, och det
              sker i Portugal. I mängder av länder ser vi hur människor får
              svårare att möjliggöra ett värdigt liv.
            </seg>
            <seg n="cff7b1a0">
              Den ekonomiska krisen slår hårt. Den förorsakar fattigdom, ökade
              klassklyftor och orättvisor och inte minst att kampen för kvinnors
              rättigheter trängs tillbaka decennier i tiden.
            </seg>
            <seg n="d065c681">
              Då kan man fråga sig: Är det nödvändigt? Nej, det är klart att
              det finns sådant som vi kanske hade varit tvungna att ta itu med
              oavsett politiska beslut, men detta är i stor utsträckning en
              fattigdom förorsakad av politiska beslut eller frånvaron av politiska
              beslut. Framför allt är det ett misslyckande för den centralisering
              av den ekonomiska politiken som europrojektet står för. Det är
              också ett misslyckande för alla de fina ord om rättvisa och jämlikhet
              som brukar slängas fram i unionen.
            </seg>
            <seg n="aa7cf4c8">
              Nedskärningspolitiken beskrivs som den enda vägen. Vi vet hur
              fel det är. Det är lika fel som när en borgerlig regering i början
              av 90-talet utropade sin egen nedskärningspolitik till den enda
              vägens politik.
            </seg>
            <seg n="32d4cebf">
              Det finns aldrig bara en väg i politiken. Det finns alltid andra
              argument, andra synsätt. Det är i dynamiken mellan dem som spänningar
              kan uppstå som gör att man kan nå andra lösningar än dem som från
              början sågs som de självklara.
            </seg>
            <seg n="3c151c5e">
              I dag har vi ett läge där Internationella valutafonden går in
              och recenserar demokratiska val i ett land, för att de menar att
              människor har röstat fel.
            </seg>
            <seg n="b9ffae84">
              70 procent av grekerna röstade mot de partier som står för nedskärningspolitiken.
              70 procent av grekerna röstade för partier som vill säga upp de
              nu ingångna avtalen, eftersom de innebär att grekerna påpressas
              en politik som leder till ännu mer fattigdom, ännu mer ojämlikhet,
              ännu mer ojämställdhet.
            </seg>
            <seg n="1bcfe622">
              Detta sätter sig Valutafonden men också ledare inom Europeiska
              unionen över med en arrogans som är svåröverträffad.
            </seg>
            <seg n="91149e25">
              I samband med detta ifrågasätts också lönebildning, kollektivavtal
              och rätten att vidta konfliktåtgärder. Plötsligt är inte det heligt
              som sades vara heligt när Sverige gick med i Europeiska unionen.
              Nu är inte längre kollektivavtal något som självklart ska respekteras.
              I flera medlemsländer genomförs nu lönesänkningar i strid med
              fattade avtal. Nu ifrågasätts fackliga rättigheter på ett sätt
              som vi kanske inte trodde var möjligt.
            </seg>
            <seg n="1caa5b93">
              Detta innebär att krisen utnyttjas för att underminera de fackliga
              rättigheter som arbetarrörelsen i olika länder har tillkämpat
              sig. Därigenom försvagas också demokratin. En av demokratins viktigaste
              beståndsdelar är just att människor har rätten att organisera
              sig och kämpa för sina rättigheter. Den kampen blir omöjlig att
              föra om man inte har rätten att tillgripa konflikt, om man inte
              har rätten att sluta avtal med en arbetsgivare som inte vill.
            </seg>
            <seg n="fa021f73">
              Detta är ett problem inte enbart i Grekland, Spanien, Portugal
              och Irland, utan det är ett problem för hela Europeiska unionen
              och också i Sverige.
            </seg>
            <seg n="1a95d23a">
              Vi har drabbats av en domstol som har fattat beslut som innebär
              att den svenska konflikträtten inte längre är självklar. Vi har
              drabbats av beslut i domstolen som innebär att våra fackliga organisationer
              inte längre har den självklara rätt som vi historiskt sett har
              haft att tillgripa konflikt på arbetsmarknaden när de fackliga
              organisationerna anser att det är nödvändigt.
            </seg>
            <seg n="33cf3b7f">
              Det är ett löftesbrott och ett svek mot det som sades inför folkomröstningen
              1994, då ni, förespråkare för medlemskapet i Europeiska unionen,
              ivrigt hävdade att fackliga rättigheter inte skulle ifrågasättas.
            </seg>
            <seg n="879f3806">
              Vi i Vänsterpartiet anser att Europeiska unionen måste omfattas
              av ett socialt protokoll som garanterar de fackliga rättigheterna.
              Vi behöver en femte frihet i Europeiska unionen, nämligen friheten
              att arbeta fackligt, att organisera sig fackligt och att tillgripa
              de åtgärder som behövs för att kunna sluta avtal på arbetsmarknaden.
            </seg>
          </u>
          <note n="b019b2ec">
            Därför yrkar jag bifall till Vänsterpartiets reservation 33 i
            betänkandet.
          </note>
          <u who="lars_ohly_517dae" xml:id="i-63b95f94c216155b-0" n="9b59bf48" prev="i-ad23645a74ebc726-0">
            <seg n="d2b271bf">
              Men det är inte bara ökade orättvisor och bristande insikt om
              vikten av jämställdhet och jämlikhet som utmärker Europeiska unionens
              utveckling just nu. Vi ser också en mycket stark militarisering
              över åren. Många vill se EU som en stark militärmakt, som en makt
              som kan utmana andra stora militära makter på det globala området,
              och vill att EU ska spänna musklerna.
            </seg>
            <seg n="985fe547">
              Men då är det inte längre ett samarbete vi talar om, utan då
              är det stormaktsambitioner hos vissa av EU:s ledare som får sitt
              utlopp i skrivningar i olika fördrag som innebär att medlemsstaterna
              förbinder sig att fortsätta militariseringen, fortsätta att beväpna
              sig.
            </seg>
            <seg n="e040da7e">
              Samtidigt syns ambitionerna att vara en stormakt på världsområdet
              kanske ännu mer på handelsområdet, där EU sluter ekonomiska partnerskapsavtal
              som tydligt är till för att gynna EU:s egen produktion, gynna
              EU:s eget företagande, många gånger på bekostnad av företagande
              i länder som har en mycket sämre ekonomisk utveckling bakom sig.
            </seg>
            <seg n="b4769594">
              Det är en exploatering av naturtillgångar, ett gynnande av stora
              företags möjligheter som ligger bakom flera av de ekonomiska partnerskapsavtal
              som Europeiska unionen nu håller på att sluta. Det riskerar att
              slå ut lokal produktion i olika länder. Precis som den skadliga
              jordbrukspolitiken har gjort, genom subventioner till EU:s egen
              produktion, har man skapat överskott som sedan dumpas på en världsmarknad
              och innebär att fattiga länder fråntas möjligheten att konkurrera,
              fråntas möjligheten att producera till någon som helst lönsamhet.
            </seg>
            <seg n="b0bfa7d3">
              Direktstödet i jordbrukspolitiken bör fasas ut. Det är en jordbrukspolitik
              som redan har havererat och som har visat hur olämplig den är
              när det gäller att skapa bra förutsättningar för jordbruket inom
              Europeiska unionen men ännu mer för att skapa rättvisa på världsmarknaden.
            </seg>
            <seg n="a0d29e7e">
              Tommy Waidelich var uppe tidigare och talade för Socialdemokraternas
              inställning i Västsaharafrågan. Det var något svårbegripligt.
            </seg>
            <seg n="489a44d9">
              Det är nämligen så att det är en socialdemokratisk motion där
              man förespråkar att den svenska regeringen ska verka för ett erkännande
              av Västsahara. Det är ett alldeles utmärkt krav, ett krav som
              Vänsterpartiet har drivit länge. För oss är det självklart att
              stå bakom ett sådant yrkande när det läggs i riksdagen. Detsamma
              tyckte Miljöpartiet och Sverigedemokraterna i utrikesutskottet.
              Socialdemokraternas yrkande är riktigt.
            </seg>
            <seg n="4eae2126">
              Men nu säger Tommy Waidelich att eftersom Socialdemokraterna
              är för ett erkännande av Västsahara kan man inte gå med på sitt
              eget yrkande, som är att Sverige ska verka för ett erkännande
              av Västsahara. Det är att göra sig löjlig! Det är krumbukter och
              konster i politiken som inte hör hemma här.
            </seg>
            <seg n="c54d3507">
              Säg i stället som det är: Ni har anpassat er efter Sverigedemokraternas
              position. Ni har gjort det som ni just lovade att inte göra. Ni
              har tagit intryck av att ni plötsligt fick stöd i den här frågan
              inte bara från Vänsterpartiet och Miljöpartiet utan också från
              Sverigedemokraterna och då vågade ni inte stå för er egen politik.
              Det är skamligt, Tommy Waidelich!
            </seg>
            <seg n="7086a400">
              Jag instämmer i Mehmet Kaplans bifallsyrkande till reservation
              12, och jag tycker att det är oerhört svårt för socialdemokratin
              att i fortsättningen, med någon ärlighet i något forum, tala om
              Västsaharas självständighet och ett erkännande av Västsaharas
              rättigheter när ni agerar så som ni har gjort i utskottet och
              här i kammaren i dag.
            </seg>
            <seg n="8e5913cb">
              Fru talman! EU beskrivs ofta som en union för demokrati och för
              mänskliga rättigheter. När man läser alla offentliga yttranden,
              fördrag och fina tal är det ingen tvekan om att det stämmer. Det
              sägs ofta att EU är en garant för en demokratisk utveckling.
            </seg>
            <seg n="ecc820ac">
              Det stämmer dock inte när man tittar på praktiken alla gånger.
              De handelsavtal som sluts har ofta en övergripande klausul som
              säger att avtalet sluts mellan Europeiska unionen och ett annat
              land under förutsättning att mänskliga rättigheter och demokratiska
              fri- och rättigheter respekteras. Hittills har man dock aldrig
              brutit ett sådant avtal oavsett vilket land man har ingått avtalet
              med.
            </seg>
            <seg n="462a0c52">
              Ett exempel är det avtal som finns med den israeliska ockupationsmakten.
              Israel ockuperar palestinskt territorium och blockerar Gaza. I
              strid med folkrätt och internationell lag förvägrar man palestinierna
              deras mänskliga rättigheter. Men EU fortsätter handla. Plötsligt
              är mänskliga rättigheter inte så mycket värda. Handel och EU:s
              ekonomiska utveckling är viktigare.
            </seg>
            <seg n="fb3ef56b">
              Det märks också i synen på asyl- och flyktingpolitiken. EU bidrar
              till att rätten till asyl inte garanteras. EU bygger murar och
              fästning i Europa. EU försöker ingå avtal med länder där människor
              är beredda att fly undan förtryck eller ekonomiska svårigheter
              så att dessa länder ska förhindra att deras egna medborgare kommer
              till Europeiska unionen. Den europeiska asylpolitiken är inhuman
              och oerhört restriktiv. Den leder till att människor lider stora
              kval och bokstavligt talat dör på grund av att de förvägras möjligheten
              och rätten att söka sig en fristad inom Europeiska unionen.
            </seg>
            <seg n="c0c5277d">
              Även inom EU diskrimineras människor på ett upprörande sätt på
              grund av sexuell läggning, könsidentitet och etnisk härkomst.
              I flera av EU:s medlemsländer går det till och med åt fel håll.
              Jag är övertygad om att regeringspartierna, Socialdemokraterna,
              Vänstern och Miljöpartiet är helt överens om vikten av att garantera
              människors rättigheter oberoende av sexuell läggning, könsidentitet
              och etnisk härkomst. Det görs dock för lite från Europeiska unionens
              sida för att garantera dessa rättigheter i medlemsstater där de
              i dag ifrågasätts.
            </seg>
            <seg n="bf03fc52">
              Fru talman! Det är en spännande tid. Det händer mycket på den
              europeiska arenan. Det finns många farhågor, en rädsla och en
              oro som ska tas på allvar. Om krisen hanteras fel kan det leda
              till ännu mer centralisering, ännu mer europolitik och ännu mer
              uppgivenhet och passivitet hos en befolkning som inte längre ser
              politiken och demokratin som ett verktyg för förändring. Det kan
              leda till försämrade fackliga rättigheter, ökade avregleringar,
              ökade orättvisor och ännu sämre möjligheter för kvinnor att få
              verklig jämställdhet i samhället.
            </seg>
            <seg n="3d51d38a">
              Rätt hanterad kan politiker och medborgare tillsammans använda
              krisen för att öka demokratin, det medborgerliga inflytandet över
              politiken och rättvisan och jämlikheten i varje medlemsstat. Vi
              i Vänsterpartiet kommer att arbeta så hårt vi kan för att denna
              utveckling blir rådande.
            </seg>
          </u>
          <note type="speaker" n="eadeb295">
            Anf. 5 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1617d252c518f4b0-1" n="5d2ab778">
            <seg n="9a8c634d">
              Fru talman! Vänsterpartiet utmålar sig i varje fall i teorin
              som ett EU-kritiskt parti. Vänsterpartiet fyller också denna funktion
              i vissa frågor, till exempel när det gäller EMU och att kämpa
              för avtals- och arbetsrätten i Europa och Sverige. Här har vi
              en samsyn. Samtidigt finns det mer att göra i dessa frågor.
            </seg>
            <seg n="53b21421">
              Utifrån detta vill jag ha svar på en ganska enkel fråga: Är Vänsterpartiet
              berett att tillsammans med Sverigedemokraterna och eventuellt
              andra partier bilda en riksdagsmajoritet som via ministerrådet
              eller via fördragsändringar kräver mer makt tillbaka till det
              svenska parlamentet, eller finner Vänsterpartiet andra frågor
              mer prioriterade?
            </seg>
          </u>
          <note type="speaker" n="3e8d72cc">
            Anf. 6 LARS OHLY (V) replik:
          </note>
          <u who="lars_ohly_517dae" xml:id="i-05dad7e2e5dbefdd-0" n="9b59bf48">
            <seg n="decd3250">
              Fru talman! Det är enkelt att besvara den frågan. Vänsterpartiet
              driver på område efter område förslag som just återför kompetens
              och beslutanderätt till nationella parlament. Vi ifrågasätter
              maktöverförandet som har skett och det maktöverförande som fortfarande
              sker till Europeiska unionen. Om Sverigedemokraterna vill ansluta
              sig till det är ni varmt välkomna.
            </seg>
          </u>
          <note type="speaker" n="8ae5737f">
            Anf. 7 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1617d252c518f4b0-2" n="5d2ab778">
            <seg n="2b2579f6">
              Fru talman! Jag instämmer inte i det Lars Ohly säger, och det
              var också därför jag tog replik. Det visar sig nämligen gång på
              gång att Vänsterpartiet inte driver en fullt EU-kritisk linje.
              Man vill till exempel inte lämna Europeiska unionen.
            </seg>
            <seg n="387b4ec6">
              Vi hade en votering för några veckor sedan via KU, och det kommer
              en ny votering i eftermiddag där vi begär att Sverige ska ansöka
              om att lämna unionen. Vänsterpartiet är välkommet att rösta på
              oss, men ni har inte gjort det tidigare och lär inte göra det
              nu heller. Jag hoppas dock på en förändring och skulle gärna se
              det i praktiken om man nu vill utmåla sig som ett EU-kritiskt
              parti.
            </seg>
            <seg n="e53eafbc">
              Man kan också se hur Vänsterpartiet agerar i EU-nämnden. Där
              är det inte Vänsterpartiet utan Sverigedemokraterna som mest aktivt
              kritiserar maktöverföringen. Vänsterpartiet sitter mest tyst eller
              talar om sina enskilda inrikespolitiska frågor som man även applicerar
              på de utrikespolitiska.
            </seg>
            <seg n="7f579828">
              Vänsterpartiet kritiserade inte heller EU-kommissionens meddelande
              tidigare i år om att man framhöll sin ställning som särskild lagstiftare.
              Vänsterpartiet vill alltså inte flytta över mer makt från kommissionen
              till EU-parlamentet eftersom man till skillnad från oss inte säger
              det rakt ut.
            </seg>
            <seg n="75118a4d">
              Vänsterpartiet röstade inte heller 2010 emot grundlagsinstiftningen,
              att EU tar över en del av Sveriges konstitution.
            </seg>
            <seg n="ecf2a4e1">
              Sanningen är, vilket Ohly redan bekräftat, att EU vore Vänsterpartiets
              våta dröm om det bara var socialistiskt. Man vill egentligen inte
              lämna EU utan anpassa EU till den vänstervridna politik som Vänsterpartiet
              företräder. Man har inte gett upp hoppet om ett rött Europa.
            </seg>
            <seg n="86b869b7">
              Vi är skeptiska till EU för att vi vill ta besluten närmare väljarna.
              Vänsterpartiet är skeptiskt för att det vill se EU som ett socialistiskt
              projekt.
            </seg>
          </u>
          <note type="speaker" n="38b0e1b0">
            Anf. 8 LARS OHLY (V) replik:
          </note>
          <u who="lars_ohly_517dae" xml:id="i-05dad7e2e5dbefdd-1" n="9b59bf48">
            <seg n="26f2e579">
              Fru talman! Jag tyckte att Tommy Waidelich gjorde sig larvig
              i talarstolen, men det är inget mot vad Johnny Skalin gör.
            </seg>
            <seg n="777c4d32">
              Jag tror inte att Carl B Hamilton håller med om att Vänsterpartiet
              sitter tyst på EU-nämnden. Jag tror inte att någon uppfattar Vänsterpartiet
              som ett parti som är okritiskt till maktöverföring till Europeiska
              unionen utom möjligtvis Johnny Skalin. De föreställningarna kan
              Johnny Skalin behålla för sig själv.
            </seg>
            <seg n="cf6dee94">
              Vänsterpartiet tycker inte att det är rimligt att påbörja utträdesförhandlingar
              ur Europeiska unionen innan vi har haft en ny folkomröstning.
              På samma vis skulle det vara mycket uppseendeväckande om den svenska
              regeringen gick in i förhandlingar om att Sverige ska ansluta
              sig till euron utan att ha fått stöd för det i en ny folkomröstning.
              När den frågan har avgjorts en gång i en folkomröstning är det
              enligt min mening enbart en ny folkomröstning som kan ändra Sveriges
              hållning.
            </seg>
            <seg n="26caa1a0">
              Detta är viktigt, för annars kan vi få tillfälliga politiska
              majoriteter i riksdag och regering som driver frågor i strid med
              folkomröstningsresultat.
            </seg>
            <seg n="ee98debf">
              Ska man motverka centraliseringen och överföra något av makten
              i Europeiska unionen är det bättre att lämna plakatpolitiken och
              gå in och försöka påverka och förändra i varje enskilt fall, och
              här har jag gott samvete. Vänsterpartiet är ett parti som tydligt
              och konsekvent på område efter område arbetar för överförande
              av makt till de nationella parlamenten på bekostnad av EU:s institutioner.
            </seg>
            <seg n="e3fff575">
              Läs på, Johnny Skalin! I stället för att påstå saker som saknar
              grund och sanning kan det vara bra att ta reda på fakta innan
              du går upp och tar ett replikskifte i riksdagen.
            </seg>
          </u>
          <note type="speaker" n="67a4bb6e">
            Anf. 9 WALBURGA HABSBURG DOUGLAS (M):
          </note>
          <u who="walburga_habsburg_douglas_a08352" xml:id="i-e37f22124c2a62e6-0" n="b4c973cb">
            <seg n="f430c5f2">
              Fru talman! Fru Europaminister! Låt mig börja med att säga att
              jag är glad över att Europaministern alltid kommer hit till kammaren
              när vi debatterar våra EU-betänkanden.
            </seg>
            <seg n="f921aa81">
              I dag firar vi Europadagen. Denna dag är instiftad som ett minne
              över den gemensamma historia som lett oss fram till dagens EU.
              Om Robert Schuman kunnat se vad som åstadkommits med grund i hans
              deklaration för fred och frihet i vår världsdel är jag säker på
              att han blivit mycket nöjd. Demokrati, fred och frihet var de
              värderingar som präglade hans tankar om ett framtida samarbete.
              Europa och Europeiska unionen får allt större acceptans i vårt
              samhälle, och diskussionen om ett eventuellt utträde har nästan
              helt försvunnit, dock inte i det senaste replikskiftet.
            </seg>
            <seg n="4c39b542">
              Denna positiva utveckling beror i stor utsträckning på att Europapolitiken
              har blivit en naturlig del av vår vardag och vår inrikespolitik.
              Unga människor i dag ser EU som något helt naturligt, något som
              alltid har funnits. Även om vi inte ska ta en fungerande gemenskap
              för given är detta en högst positiv utveckling för fred, frihet
              och demokrati i unionen. Det betänkande som vi nu diskuterar behandlar
              regeringens berättelse om verksamheten i Europeiska unionen med
              tillhörande motioner. Den kan fungera som en uppslagsbok för alla
              oss Europanördar.
            </seg>
            <seg n="280c446b">
              För att Europa ska fortsätta att vara en soft power i demokratiska
              sammanhang kan vi inte nog understryka betydelsen av utvidgningsprocessen.
              Då EU har blivit en institution vars normer och värderingar genomsyrar
              samarbetet med andra länder och regioner är förhandlingsstatus
              om eventuellt medlemskap en viktig morot för länder med reformbehov.
              Vi moderater har alltid varit mycket positivt inställda till utvidgningsprocessen,
              och Sverige har alltid varit drivande i frågan på europeisk nivå.
              Även de personer och partier som från början var negativa till
              ett svenskt medlemskap i unionen har alltid varit pådrivande för
              utvidgning.
            </seg>
            <seg n="80b9b088">
              I Turkiet har möjligheten till medlemskap banat väg för en sällan
              skådad reformvilja, och i Serbien har medlemskapsperspektivet
              lett till att krigsförbrytare har ställts inför rätta. Genom Serbiens
              lyckade förhandlingar har även resten av Balkan sett att det finns
              en väg in. Det kan leda till en ökad reformvilja även för dessa
              länder. Snart kan vi välkomna Kroatien som vårt nyaste tillskott
              i unionen.
            </seg>
            <seg n="d29271a9">
              Utvidgningsfrågan är även viktig för att vi med samlad kraft
              ska kunna möta de gemensamma utmaningarna. Vi behöver utöka kapaciteten
              för att kunna möta alla globala utmaningar. Då några av våra största
              industriella stater fortlöpande ställer miljöproblemen utanför
              agendan måste vi som gemensamt organ visa att det går att uppnå
              hållbar utveckling och att avtal kan skrivas såväl som hållas
              mellan länder med olika kultur, religion och historia.
            </seg>
            <seg n="56da16c6">
              Turiket har, som sagt, visat stor reformvilja efter det att förhandlingsstatus
              lagts på bordet. Men Turkiet har långt kvar att gå, och reformtakten
              har tyvärr bromsats. De senaste veckorna har vi hört alarmerande
              rapporter om journalisters situation i landet inte minst i gårdagens
              interpellationsdebatt. Yttrandefriheten är hotad på ett oacceptabelt
              sätt och med den demokratin. EU måste agera med stark röst när
              vi säger att detta är scenarier som inte kan accepteras.
            </seg>
            <seg n="03c68be4">
              Utskottet betonar att det är vår uppgift att hjälpa till med
              det demokratiska utvecklingsarbetet i landet. Trots de just nu
              dystra utsikterna ser Turkiet fortfarande ett medlemskap som något
              eftersträvansvärt. Däri ligger vår makt att bidra till förändringen.
            </seg>
            <seg n="2d76eb13">
              Fru talman! Riksdagen har vid ett flertal tillfällen enhälligt
              beslutat om ett EU-perspektiv för Ukraina och Moldavien och även
              för Vitryssland. Självklart menar vi då inte ett samarbete med
              den sista diktatorn i Europa Alexandr Lukasjenko, utan med det
              vitryska folket som behöver vårt stöd nu mer än någonsin. Vi tänker
              då naturligtvis på händelserna i samband med presidentvalet den
              19 december 2010. Regimen attackerade då våldsamt det egna folket
              och oppositionen för att på så sätt försöka få befolkningen tillbaka
              in i ledet ett försök med katastrofala följder för den demokratiska
              utvecklingen i landet. Här har EU en roll att spela när det gäller
              åt vilket håll utvecklingen i landet ska gå.
            </seg>
            <seg n="4380d135">
              I detta sammanhang vill jag även lyfta fram det östliga partnerskapet.
              Partnerskapet tillkom 2009 och är av synnerligen stor vikt. EU
              bekräftar genom detta medlemskapsperspektivet för våra östra grannländer,
              sex länder som var en del av Sovjetunionen, nämligen Vitryssland,
              Ukraina och Moldavien samt de tre södra Kaukasusländerna Georgien,
              Armenien och Azerbajdzjan. Georgien, som för övrigt är ett mycket
              positivt exempel på hur bra det östliga partnerskapet kan fungera,
              blev för mindre än tre år sedan offer för ett angreppskrig från
              Ryssland samtidigt som Azerbajdzjan fortsätter att ha en av de
              mest totalitära regimerna i världen.
            </seg>
            <seg n="5d672823">
              När det gäller Ukraina finns det också många framtida utmaningar.
              Rapporter om den fängslade oppositionsledaren Julija Tymosjenko
              som just nu hungerstrejkar och inte får ta emot besök av parlamentariker
              från andra länder bekräftar misstankar om brutala övergrepp i
              fängelset. Landet är, som vi länge anat, på väg bort från demokratiska
              ideal om yttrandefrihet och fred. Landet är medlem i det östliga
              partnerskapet men står just nu inför ett val, antingen att bilda
              ett partnerskap med Ryssland med en tullunion mellan Kazakstan,
              Vitryssland och Ryssland som följd, eller med oss här i EU. En
              union med Ryssland vore högst skadlig för den demokratiska situationen
              i landet. Därför måste vi genom EU driva frågan om framtida medlemskap
              ännu hårdare. Nu är tiden inne för att knyta Ukraina till oss
              innan vi förlorar denna stat till Ryssland.
            </seg>
            <seg n="e06339ee">
              Moldavien å andra sidan arbetar hårt för att uppnå de kriterier
              som EU ställer. Förhandlingarna om Transnistrien har åter påbörjats;
              det bådar gott.
            </seg>
            <seg n="5180f60d">
              Fru talman! EU:s utvidgning bidrar till fred, demokrati och stabilitet
              på vår kontinent. EU bidrar också med så kallad nation building
              på Balkan. Serbien har tack vare denna nation building kommit
              in i medlemskapsförhandlingarna.
            </seg>
            <seg n="bffc3fcd">
              I och med vår expansion flyttar sig gränserna för vad vi kallar
              vårt grannskap. De senaste årens explosionsartade krav på demokratisk
              utveckling i Arabvärlden har flyttat regionens gränser närmare
              EU. Nu är det dags att ta nya tag i grannskapspolitiken och inse
              att behovet av vårt stöd är större nu än någonsin.
            </seg>
            <seg n="1fad8026">
              Östersjöstrategin är ett annat lyckat samarbete mellan de europeiska
              berörda länderna. Detta ska på sikt leda till att man uppnår en
              förbättrad havsmiljö och ett förbättrat ekonomiskt samarbete,
              något som först och främst påverkar oss i dess närhet men även
              andra européer. Östersjöstrategin är ett utmärkt exempel på EU:s
              riktade insatser. Potentialen att sprida dessa idéer är enorm.
              Redan har Svartahavsstrategin och Donaustrategin hämtat inspiration
              från oss; det är mycket glädjande.
            </seg>
            <seg n="ef8885f8">
              Ett annat projekt med stor, om än inte utnyttjad, potential är
              EEAS. Om organet utvecklas rätt har det möjlighet att få EU att
              tala med en röst, bättra på styrkan på våra utrikespolitiska uttalanden
              och skapa ett hushållsnamn i EU. Det kommer att leda till ökad
              folklig förståelse för processen att känna igen namn och ansikten.
            </seg>
            <seg n="7d856d52">
              Bekräftelsen av subsidiaritetsprincipen i Lissabonfördraget som
              ska garantera att alla beslut i EU ska fattas på de nivåer som
              de berör är glädjande. Det är ett viktigt steg i att öka förståelsen
              för EU och minska de fördomar som existerar om EU:s uppnåelighet
              och ovilja att lyssna till små åsikter.
            </seg>
            <seg n="fe3e1c01">
              De ekonomiska frågorna har varit viktiga under perioden. Finanskrisens
              påverkan måste pareras. Huvuduppgiften för EU blev att öka stabiliteten
              i hela unionen. Vi i Sverige är tydliga med att under de senaste
              årens finanskris belysa problemet med EU:s finanspolitiska regelverk.
              Arbetet med ett stärkande av regelverket är i full gång, och vi
              kan inte låta det vila. För att lösa krisen och hjälpa våra europeiska
              vänner måste vi gemensamt hitta ett regelverk för utformningen
              av de fortsatta stödprogrammen.
            </seg>
            <seg n="c918085f">
              Schengenavtalet fortsätter att vara ett viktigt ben i EU:s utveckling.
              Den fria rörligheten för människor och varor förblir en av EU:s
              viktigaste funktioner. Frågan om sysselsättningen och ekonomin
              är beroende av varandra hur man kan ha öppna gränser men samtidigt
              bibehålla och förbättra EU:s konkurrenskraft.
            </seg>
            <seg n="acd1d59a">
              Sverige har aktivt bidragit till sysselsättningsstrategin, vi
              som har överlevt krisen på ett sätt som inte många andra har klarat
              av. Men den låga graden av sysselsättning i Europa fortsätter
              att vara ett av de största hoten mot vår gemensamma välfärd. Det
              är viktigt att de berörda länderna inser att de själva har huvudansvaret
              för att utveckla området.
            </seg>
            <seg n="4434dc32">
              Frihandeln är viktig. Vi arbetar aktivt för ett EU med ett öppnare
              och mer frihandelsvänligt sinne. Ett första steg mot demokrati
              och rättsstat är möjligheten att bygga upp en funktionell ekonomi.
              Detta kan i dagens samhälle inte göras utan handel med andra.
              Vi är en stor handelskraft i världen. Låt oss använda detta till
              att stödja andra länders utveckling. Men jordbruksstödet måste
              nedmonteras och således öppna upp för mer aktiv handel med jordbruksvaror.
            </seg>
            <seg n="7ce6a83d">
              Klimatfrågan är en ödesfråga, inte bara för Sverige och EU utan
              för hela världen. Sverige ligger i framkant. Sverige arbetar för
              att EU ska förbli en drivande kraft i det globala arbetet för
              att skydda miljön och säkra en hållbar utveckling.
            </seg>
            <seg n="ef94ac76">
              I det sista kapitlet talar regeringen om EU:s institutioner.
              Det är angeläget att regeringen arbetar för största möjliga öppenhet
              och insyn en logisk följd av vårt kända engagemang för detta i
              offentliga sammanhang.
            </seg>
            <seg n="5b0ab2e7">
              EU är fortfarande vårt stora framgångsprojekt, om än just nu
              lite i gungning. Regeringen och en majoritet i riksdagen måste
              göra allt för att förankra Europa i våra hjärtan och hjärnor.
              EU är framtiden för våra barn och för oss alla.
            </seg>
          </u>
          <note n="d2b20cc0">
            Fru talman! Jag yrkar på att regeringens skrivelse läggs till
            handlingarna och yrkar avslag på samtliga 44 reservationer.
          </note>
          <note type="speaker" n="8c90ec2f">
            Anf. 10 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1617d252c518f4b0-3" n="5d2ab778">
            <seg n="3ae5e182">
              Fru talman! Walburga Habsburg Douglas, eller i alla fall hennes
              parti, säger att vi har ett EU-samarbete, att vi samarbetar med
              andra stater och att vi på det sättet uppnår något mycket bättre.
            </seg>
            <seg n="d5c24abf">
              Varje dag som jag går förbi Riksdagshuset kan jag se att det
              där står att all offentlig makt i Sverige utgår från folket och
              att den offentliga makten utövas under lagarna. Det stör mig lite
              grann när jag ser detta.
            </seg>
            <seg n="ab7e1aec">
              Det är faktiskt så att EU i mycket hög grad inkräktar på svenskt
              självbestämmande. Det gäller inte minst det kommunala självstyret
              där 60 procent av besluten, eller i alla fall 60 procent av dagordningen
              i fullmäktige, påverkas av EU. 50 procent av landstingens dagordning
              påverkas av EU, och 30 procent av riksdagens behandling av lagarna
              påverkas av EU.
            </seg>
            <seg n="f9ce63b2">
              EU påverkar även indirekt genom den så kallade öppna samordningsmetoden
              som syftar till att kartlägga och att utvärdera uppsatta gemensamma
              EU-mål inom unionen. Det blir alltså en indirekt påverkan över
              landet.
            </seg>
            <seg n="08b86180">
              Jag menar att EU egentligen är den främsta företrädaren för Sverige
              genom att EU-lagar gäller före svenska lagar. EU tar ut moms,
              skatt på sockervaror och tull för att finansiera EU. Det är en
              överföring även i fråga om skattekompetensen till Europeiska unionen.
              Ända kallar man detta för samarbete.
            </seg>
            <seg n="5c123587">
              Jag skulle vilja höra hur Walburga Habsburg Douglas ser på mina
              påståenden när det gäller om Sverige är med i ett samarbete eller
              om vi är med i något slags överstatlig federation.
            </seg>
          </u>
          <note type="speaker" n="a0b3e4eb">
            Anf. 11 WALBURGA HABSBURG DOUGLAS (M) replik:
          </note>
          <u who="walburga_habsburg_douglas_a08352" xml:id="i-e37f22124c2a62e6-1" n="b4c973cb">
            <seg n="9ef0f1da">
              Fru talman! Vi är helt klart med i ett samarbete efter att folket
              har blivit tillfrågat. Det är mycket viktigt att vi inser det.
            </seg>
            <seg n="ab23e227">
              Genom subsidiaritetsprincipen bestäms vissa frågor nu av EU,
              men andra bestäms fortfarande av oss. Men det är ju vitsen med
              ett samarbete att vi försöker skaffa en gemensam zon för ekonomiskt
              välstånd och för fred och frihet. Det är grundbultarna inom EU-samarbetet.
              Kanske har Johnny Skalin hört att vi ibland för att skoja har
              sagt att Sverige egentligen har två parlament. Sverige har riksdagen,
              och Sverige har EU-parlamentet. Det betyder också för oss att
              EU-politiken har blivit inrikespolitik, och vi är stolta över
              det.
            </seg>
            <seg n="fa061e28">
              Genom Lissabonfördraget har vi till och med fått en större möjlighet
              att påverka, och det tycker jag går åt precis rätt håll.
            </seg>
          </u>
          <note type="speaker" n="02d54eda">
            Anf. 12 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1617d252c518f4b0-4" n="5d2ab778">
            <seg n="df38f0b7">
              Fru talman! Då ska jag alltså tolka Walburga Habsburg Douglas
              på det sättet att det är ett samarbete eftersom man genom en folkomröstning
              frågade om folket ville få ett bättre land med mer tillväxt, mer
              arbete och så vidare, vilket var de argument som man förde fram
              inför folkomröstningen 1994. Därefter har det gjorts flera fördragsändringar.
              Vi har haft Amsterdamfördraget, och vi har haft Nicefördraget,
              vilket i och för sig behandlade utvidgningen av unionen. Men det
              är ändå en stor påverkan på den svenska inrikespolitiken. Detta
              har ni inte frågat svenska folket om.
            </seg>
            <seg n="a93e852b">
              Framför allt Lissabonfördraget, som Moderaterna lyfte fram som
              något mycket fint och vackert och som de är stolta över, inverkar
              i praktiken på samtliga politiska områden i den svenska riksdagen,
              även om vissa områden fortfarande kräver enhällighet. Men man
              har inte frågat folket om detta. Ni har därför inte mandat att
              bedriva den politik som ni bedriver. Ni har inte heller mandat
              att kalla det för ett samarbete eftersom det inte är ett samarbete.
              I ett samarbete är man rimligen överens om de frågor som man samarbetar
              om. Annars är det inget samarbete.
            </seg>
            <seg n="22679153">
              EU är överstatligt där man kallar förändringar i Lissabonfördraget
              för en utökad demokrati, men det har inneburit att man har flyttat
              makten från det svenska parlamentet till Europaparlamentet där
              man genom kvalificerad majoritet bestämmer över Sverige. Det innebär
              att om man har 14 medlemsländer bakom sig kan man köra över Sverige
              i EU i nästan vilken fråga som helst utom när det gäller de mest
              avgörande där man via ministerrådet måste ges ett godkännande
              och där regeringen alltid ges ett godkännande. Man respekterar
              inte ens den svenska folkomröstningen om EMU. Man kräver inte
              ens ett undantag från att Sverige ska ingå i EMU trots folkomröstningen.
            </seg>
            <seg n="d55765a6">
              Kom därför inte här och säg till mig att ni respekterar vad svenska
              folket har sagt i folkomröstningen, för det gör ni inte!
            </seg>
          </u>
          <note type="speaker" n="228da368">
            Anf. 13 WALBURGA HABSBURG DOUGLAS (M) replik:
          </note>
          <u who="walburga_habsburg_douglas_a08352" xml:id="i-e37f22124c2a62e6-2" n="b4c973cb">
            <seg n="ff963a3d">
              Fru talman! Jag tror att det är mycket viktigt att vi ser hur
              demokratin fungerar. Vi kan rösta om vilka som ska företräda oss
              i riksdagen. Vi kan rösta om vilka som ska företräda oss i Europaparlamentet.
              Faktum är att våra ministrar företräder oss inom EU, och regeringen
              stöds av riksdagen. Så enkelt är det uppbyggt. Väljarna har absolut
              rätt att rösta på sina ledamöter till riksdagen och även på dem
              som företräder dem i Europaparlamentet.
            </seg>
            <seg n="01274d5c">
              När det kommer till EMU håller jag helt med Johnny Skalin om
              att vi har haft en folkomröstning om euron, och vi är inte med
              i eurosamarbetet. För att gå med i det är det klart att vi behöver
              en folkomröstning till. Jag vet inte vad Johnny Skalin mer kräver.
            </seg>
          </u>
          <note type="speaker" n="f861bcda">
            Anf. 14 FREDRIK MALM (FP):
          </note>
          <u who="unknown" xml:id="i-d0d3928668ee4959-0" n="466b19e4"/>
          <note n="72126e36">
            Fru talman! Vi har i dag att behandla utrikesutskottets betänkande
            10 om verksamheten i Europeiska unionen för 2011. I betänkandet
            behandlas regeringens skrivelse Berättelse om verksamheten i Europeiska
            unionen 2011 , tre följdmotioner samt ett antal motioner från
            allmänna motionstiden 2011 som innehåller yrkanden som avser samarbetet
            inom Europeiska unionen.
          </note>
          <u who="unknown" xml:id="i-bc2c46917f907ab3-0" n="466b19e4">
            <seg n="ad2b2b45">
              Fru talman! Denna skrivelse är till sin karaktär tillbakablickande.
              Det är mer eller mindre en verksamhetsberättelse som vi har att
              hantera.
            </seg>
            <seg n="89ab02bb">
              Men den debatt som vi för nu blir förstås mer relevant om den
              handlar om det som sker i dag och det som sker i framtiden. Man
              bör därför se skrivelsen och betänkandet också som ett avstamp
              för en framtidsdiskussion om Europeiska unionen.
            </seg>
            <seg n="77e18531">
              Man kan notera att det finns många reservationer i detta betänkande,
              hela 44 stycken. Det är inte särskilt konstigt eftersom vi har
              en regering som vill samarbeta mer i Europa och en opposition
              som i huvudsak vill samarbeta mindre i Europa och hellre reserverar
              sig.
            </seg>
            <seg n="538ed3bd">
              Sverige är sedan den 1 januari 1995 medlem i Europeiska unionen.
              För det absolut stora flertalet invånare i vårt land är medlemskapet
              i Europeiska unionen i dag en självklarhet men inte för oppositionen
              i riksdagen.
            </seg>
            <seg n="e0a70540">
              Två partier, Vänsterpartiet och Sverigedemokraterna alltså hälften
              av oppositionspartierna vill att Sverige ska lämna Europeiska
              unionen. Miljöpartiet förfäktade samma uppfattning fram till för
              bara några år sedan. Vad Socialdemokraterna tycker om EU brukar
              variera beroende på vilket partidistrikt man befinner sig i.
            </seg>
            <seg n="d79bd003">
              Låt oss, bortsett från det faktum att halva oppositionen vill
              att Sverige ska lämna Europeiska unionen, titta på de utmaningar
              som vi i dag står inför.
            </seg>
            <seg n="c8c2dcfa">
              Europa står inför mycket stora utmaningar på både kort och längre
              sikt. Vår kontinent befinner sig i en mycket svår kris både en
              ekonomisk och en politisk kris. Det är i sådana här kriser som
              populister och extremister vädrar morgonluft, vilket vi sett inte
              minst i valet i Grekland förra veckan.
            </seg>
            <seg n="e742f3af">
              Enligt Världsbankens studie Global Economic Prospects är eurozonen
              den enda region i världen som förutspås få negativ tillväxt i
              år, -0,3 procent, att jämföra med Kina som förutspås växa med
              nästan 9 procent i år. Det är för övrigt ungefär vad Kina växt
              med varje år 30 år i sträck.
            </seg>
            <seg n="0f6eab88">
              Den ekonomiska krisen i Europa är också en politisk kris. När
              Europas ekonomier går på tomgång minskar attraktionskraften när
              det gäller den europeiska modellen som helhet. EU:s så kallade
              mjuka makt förlorar i betydelse. Det blir svårare för oss att
              påverka i världen, inte minst i vårt omedelbara närområde och
              i det södra grannskapet.
            </seg>
            <seg n="56607eb7">
              Att Europeiska unionen är i kris försvagar hela den fria världen
              och förstärker den trend vi under de senaste årtiondena sett i
              världen till att alltmer makt flyttas österut.
            </seg>
            <seg n="12860467">
              Orsaken till Europas problem är inte nota bene att vi samarbetar
              för mycket med varandra. Man kan tro det när man lyssnar på vissa
              talare här. Problemet är att Europa i dag tvärtom är splittrat,
              är politiskt oenigt om framtiden, och lider av betydande strukturella
              problem i praktiskt taget samtliga medlemsstater när det handlar
              om hur arbetsmarknaden fungerar.
            </seg>
            <seg n="607eea84">
              Konsekvensen av detta går också ut över utrikespolitiken eftersom
              stora stater i världen därmed får lättare att stärka sina bilaterala
              band med enskilda medlemsstater, på EU:s bekostnad. Detta gör
              att vi i en förlängning får svårare att tala med en röst i Europa
              och att i framtida förhandlingar bli en mer jämbördig part främst
              med USA, Kina och andra stormakter.
            </seg>
            <seg n="f3989e47">
              Risken med denna utveckling ska definitivt inte underskattas.
              Med ungefär samma logik kan man se att Ryssland agerar i sitt
              närområde eller till exempel hur Kina agerar i jakten på råvaror
              i Afrika.
            </seg>
            <seg n="c6acb063">
              Europeiska unionens stora potential för framtiden finns i det
              faktum att ett fördjupat samarbete kommer att ge oss större möjligheter
              att hävda för oss viktiga värden som demokrati, en mer framsynt
              klimatpolitik och respekten för mänskliga rättigheter.
            </seg>
            <seg n="215f088e">
              Fru talman! För inte särskilt länge sedan ungefär en generation
              bort stred demokraterna i Europa mot tre mäktiga fiender: fascismen,
              nazismen och kommunismen.
            </seg>
            <seg n="16961948">
              Nazismen försvann i lågorna i Tredje riket. Fascismen levde kvar
              i flera stater ända till 1970-talet. Det kommunistiska systemet
              imploderade för drygt 20 år sedan till följd av kontrollmani och
              oförmåga att skapa produktivitet.
            </seg>
            <seg n="2e7f572f">
              Men detta betyder inte på något sätt att demokratin i Europa
              per automatik kommer att finnas kvar. I valet förra veckan i Grekland
              fick de oreformerade kommunisterna, KKE, 7 procent av rösterna.
              Det nynazistiska partiet Gyllene gryning fick lika mycket. Det
              här inger förstås en väldigt stor oro. Men detta hade aldrig hänt,
              tror i alla fall jag man kan dock aldrig vara helt säker om det
              inte vore för den djupa ekonomiska och politiska kris som Grekland
              befinner sig i.
            </seg>
            <seg n="828cc404">
              Detta säger oss någonting som är väldigt viktigt, nämligen att
              svåra ekonomiska tider utsätter också demokratin för stora påfrestningar.
              Regeringar som inte sköter sina länders ekonomi riskerar inte
              bara sitt eget omval. Om det vill sig riktigt illa äventyras också
              det demokratiska politiska systemet i en förlängning.
            </seg>
            <seg n="f38f07cc">
              Detta med att föra en ekonomisk politik som bidrar till att inkomster
              och utgifter går ihop, som bidrar till att sysselsättning och
              företagande ökar och som bidrar till att ett land har starkt förtroende
              hos världens finansmarknader och investerare är därmed något som
              stärker demokratin. De här sakerna hänger ihop och visar att det
              finns ett mycket starkt samband mellan demokrati och en öppen
              liberal ekonomisk politik.
            </seg>
            <seg n="46005387">
              Fru talman! Europa befinner sig just nu i ett farligt läge. På
              flera håll kan vi känna historiens vingslag farligt nära. Därför
              tycker jag att det är viktigt att vi också är medvetna om att
              det på många andra håll i världen ser betydligt värre ut.
            </seg>
            <seg n="ff0194b9">
              Med rätta riktar vi kraftiga fördömanden mot en del av det vi
              ser när det gäller utvecklingen i Ungern i dag. Men vi ska även
              vara medvetna om att miljoner människor i Syrien, Jemen, Bahrain
              och Iran skulle vara beredda att betala med allt de äger för att
              tillbringa resten av sina liv i Budapest.
            </seg>
            <seg n="8428d23b">
              Vi ja, inte alla här men i alla fall jag och några till klagar,
              med rätta, över den allt inhumanare flyktingpolitiken i flera
              europeiska stater. Tusentals och åter tusentals människor i vårt
              närområde kommer ändå att söka sig till dessa länder i hopp om
              en bättre framtid i Europa.
            </seg>
            <seg n="4831e196">
              Trots djup kris i många länder i Europa i dag inte nödvändigtvis
              i Sverige men i många andra länder är situationen långt värre
              i praktiskt taget hela Europeiska unionens närområde. Detta förpliktar
              oss att, trots den situation vi i Europa själva befinner oss i
              och trots de politiska opinioner vi demokrater har att konfrontera,
              höja blicken och göra vad vi kan för att bidra till en mer konstruktiv
              demokratisk och liberal utveckling i det östra och det södra grannskapet
              men även i resten av världen.
            </seg>
            <seg n="901992ad">
              EU-kommissionen har påbörjat arbetet med en ny grannskapspolitik.
              Steg för steg kommer denna att mejslas ut, bland annat enligt
              principen more for more, mer för mer. Länder som gör demokratiska
              framsteg får fördjupade relationer med Europeiska unionen. Men
              det kommer att krävas betydligt mer än så.
            </seg>
            <seg n="466a754d">
              I närtid måste blodbadet i Syrien få ett slut. Det finns ingen
              framtid i Syrien med Bashar al-Asad vid makten. Samtalen mellan
              israeler och palestinier måste återupptas. Massarresteringarna
              i Turkiet måste upphöra detta för att nämna några av de frågor
              som bör finnas högt upp på dagordningen.
            </seg>
            <seg n="5e4ae4fb">
              När det gäller Turkiet delar jag den uppfattning som den moderata
              kollegan Walburga Habsburg Douglas här i talarstolen uttryckte
              om att Turkiet visat en sällan skådad reformvilja. Det är mycket
              riktigt att det är en sällan skådad reformvilja nu för tiden.
              Jag har knappt skådat den. Den var väldigt stark för ett antal
              år sedan men inte just nu.
            </seg>
            <seg n="529911c5">
              Det här visar också att utvidgningen av Europeiska unionen är
              väldigt viktig. Det finns inte någon bättre framtid för länder
              i vårt närområde i att vända sig bort från Europa. Och Europa
              blir inte starkare av att politiska barriärer och låsningar innebär
              att länder drivs i väg på någon annan vandring närmare Ryssland,
              närmare Iran eller närmare andra typer av stater som är betydligt
              mer auktoritära och mindre demokratiska än vi är.
            </seg>
            <seg n="5bd9b912">
              Olika länder i vårt närområde har kommit olika långt. Det är
              en väsentlig skillnad mellan situationen i Bosnien och Hercegovina
              och situationen i exempelvis Kroatien. Kroatien blir snart medlem
              i Europeiska unionen. Andra länder har inte börjat förhandla.
              Vissa länder har kandidatstatus, andra inte. Vissa länder strävar
              efter associationsavtal och så vidare.
            </seg>
            <seg n="1c8a2795">
              Men det finns strukturer och mekanismer för att steg för steg
              integrera också länderna i vårt södra och vårt östra grannskap
              i Europa och det europeiska projektet. Den processen är väldigt
              viktig, men det är den processen som undermineras av de stora
              problem som i dag finns i Europa.
            </seg>
            <seg n="a4033a21">
              Fru talman! Avslutningsvis vill jag säga några ord om den reservation
              som Mehmet Kaplan ägnade en hel del tid åt. Miljöpartiet har en
              reservation rörande Nagorno-Karabach. Motionen om det skulle egentligen
              inte alls behandlas i detta betänkande, utan den skulle antas
              med en förenklad motionsbehandling och låg i ett annat betänkande.
              Men av någon anledning lyftes motionen ur och hamnade i detta
              betänkande.
            </seg>
            <seg n="62a7bc75">
              Frågan om Nagorno-Karabach ligger i huvudsak på OSSE:s bord,
              inom ramen för den Minskgrupp som finns inom OSSE för att hantera
              frågan om Nagorno-Karabach. Jag noterar att Miljöpartiet varken
              i motionen eller i reservationen över huvud taget nämner detta.
              Man nämner i motionen inte OSSE och Minskgruppen över huvud taget.
              Det är ungefär som att skriva en motion om vikten av fred mellan
              Israel och Palestina utan att nämna Osloprocessen. Det är väldigt
              viktigt att se att Minskgruppen är den legitima parten för att
              mäkla fred och kunna skapa försoning och en framtid för Nagorno-Karabach.
            </seg>
            <seg n="53cb177f">
              Denna konflikt, fru talman, är inte riktigt svart eller vit.
              Det kan man lätt tro att den är om man läser Miljöpartiets motion
              och reservation, men så enkelt är det inte riktigt. Det handlar
              om ett område som juridiskt tillföll Azerbajdzjan under sovjetiseringen
              av Kaukasus på 1920-talet men som redan då var klassat som ett
              omstritt område.
            </seg>
            <seg n="2ea56eef">
              Invånarna i detta område, till mycket övervägande del armenier,
              ville i praktiken bryta sig ur Sovjetrepubliken Azerbajdzjan under
              glasnost- och perestrojkaperioden när Sovjetunionen fortfarande
              fanns. Detta ledde till att sammandrabbningar ägde rum och att
              en massaker på armenier utfördes i staden Sumgait utanför Baku.
              Sedan var striderna i full gång, och i dag står vi i en situation
              där armeniska styrkor från Nagorno-Karabach, understödda av Armenien,
              kontrollerar Nagorno-Karabach och ockuperar de kringliggande områdena
              på azerbajdzjanskt territorium.
            </seg>
            <seg n="1202d13c">
              Det finns en färdkarta som båda parter har anslutit sig till
              och sagt: Detta är de principer som en framtida lösning av frågan
              om Nagorno-Karabach ska baseras på. Dessa principer innebär i
              grund och botten att armeniska styrkor ska lämna de omkringliggande
              ockuperade territorierna, förutom den korridor som förbinder Armenien
              med Nagorno-Karabach. Det innebär att azerbajdzjanska flyktingar
              självklart ska ha rätt att återvända till sina gamla hem givetvis.
            </seg>
            <seg n="c4278ece">
              Det innebär också att internationella styrkor ska sättas in i
              området och att båda parter, i detta fall Azerbajdzjan och Armenien,
              ska avstå från våldsanvändning. I framtiden kommer också invånarna
              i Nagorno-Karabach att genom ett juridiskt bindande beslut, sannolikt
              folkomröstning, få bestämma om områdets framtida status.
            </seg>
            <seg n="d8c802ed">
              Detta är den grund för att hantera konflikten som har stakats
              ut. Jag tycker att det är väldigt viktigt att vi ställer oss bakom
              den.
            </seg>
          </u>
          <note n="7cb72953">
            Med dessa ord, fru talman, vill jag yrka bifall till förslaget
            i betänkandet och avslag på de 44 motionerna.
          </note>
          <note type="speaker" n="366bcdba">
            Anf. 15 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1617d252c518f4b0-5" n="5d2ab778">
            <seg n="d4e483b5">
              Fru talman! Folkpartiet hävdar att EU byggdes för att hantera
              kriser. Det hävdade man inte minst i förra årets debatt. Min uppfattning
              är snarast att EU byggdes för att skapa kriser. Det var väl föregångaren,
              kol- och stålunionen, som skapades för att kriser inte skulle
              uppstå.
            </seg>
            <seg n="912c1f34">
              För att lyckas med just detta skapade man EMU som gemensam valuta.
              Det finns inte någon form av ekonomisk teori att det skulle fungera
              att skapa en valutaunion i ett så vitt skilt område med så vitt
              skilda ekonomier och olika förutsättningar som Europa. I Tyskland
              skapades i och med detta en situation där det hade varit bra om
              räntan sänktes för att höja Tysklands köpkraft. I underskottsländerna
              har i stället den omvända situationen fått råda: Valutakursen
              har gröpt ur konkurrenskraften.
            </seg>
            <seg n="3232b036">
              Vi har dock också haft problem med att ränteläget höjt den ekonomiska
              aktiviteten i länder som Grekland, Spanien och Portugal i ett
              läge där den skulle ha kylts ned, vilket bidrog till att skapa
              fastighetskriser och så vidare. Detta är välkända fenomen som
              vi nu har kallat krisen i Europa och som de allra flesta borde
              känna till vid det här laget.
            </seg>
            <seg n="6c13ba19">
              På så vis förstärktes effekten av valutaunionen för de länder
              vars ekonomier var anpassade efter den europeiska penningpolitiken.
              Detta förstärktes ytterligare av att EU:s axelmakter Tyskland
              och Frankrike redan två år efter kontantsläppet i och med EMU:s
              bildande vilandeförklarade det så kallade EDP-förfarandet och
              därmed alltså stängde ned möjligheten att bötfälla länder som
              inte följde de ekonomiska riktlinjer som sattes upp för samarbetet.
            </seg>
          </u>
          <note type="speaker" n="e5a66974">
            Anf. 16 FREDRIK MALM (FP) replik:
          </note>
          <u who="unknown" xml:id="i-2414a2e3a7651258-0" n="466b19e4">
            <seg n="bf284d0a">
              Fru talman! Europeiska unionen skapades för att skapa kriser,
              säger Sverigedemokraterna. Jag tror att det räcker att ha så mycket
              som en stortå kvar i andra världskriget för att förstå att det
              inte riktigt är så.
            </seg>
            <seg n="3d29754b">
              Det är dock sant att samtidigt som vi i Sverige folkomröstade
              om huruvida vi skulle ansluta oss till Europeiska unionen fattade
              Sverigedemokraterna beslut om att det var förbjudet i partiet
              att bära nazistisk uniform på partimötena. Det är alltså klart
              att vi har helt olika historiska utgångspunkter för hur vi ser
              på Europa. Vi har helt olika ideologiska utgångspunkter för hur
              vi ser på samarbetet i Europa.
            </seg>
            <seg n="77ddaf26">
              Jag förstår mycket väl, fru talman, att Sverigedemokraterna är
              kraftiga motståndare till en gemensam valuta i Europa. Det är
              klart att det följer av en mer inåtvänd, introvert och nationalistisk
              utgångspunkt. Min utgångspunkt är en annan. Jag tror att en inre
              marknad i Europa och ett fördjupat ekonomiskt samarbete i Europa
              innebär att vi kan främja handel, investeringar, ekonomiskt utbyte,
              sysselsättning och så vidare, om vi blir av med en del av de hinder
              som finns för handel och så.
            </seg>
            <seg n="f4dff475">
              Nu är det mycket riktigt så att det finns stora ekonomiska problem
              i Europa. Jag nämnde detta i mitt anförande. Jag var mycket tydlig
              med de stora ekonomiska problem som Europa står inför. De beror
              inte i huvudsak på euron. De beror i huvudsak på att enskilda
              medlemsstater och enskilda regeringar, finansministrar och finansdepartement
              inte har skött sina ekonomier. De har inte haft sina ekonomier
              i ordning.
            </seg>
            <seg n="1163fc2e">
              Det finns en rad stater som har euron som har en mycket god ekonomi
              i dag. Det finns en rad stater som har euron som har en mycket
              svår situation i dag. Det finns en rad stater utanför euron som
              har betydande problem, och det finns en rad stater utanför euron
              som har en mycket stark ekonomi.
            </seg>
            <seg n="f14c930f">
              Man gör det alltså väldigt lätt för sig om man exploaterar den
              djupa ekonomiska kris som finns i ett antal medlemsstater för
              att allmänt kritisera den gemensamma valutan. Det tror jag inte
              är särskilt konstruktivt.
            </seg>
            <seg n="08398aad">
              (Applåder)
            </seg>
          </u>
          <note type="speaker" n="2a9e9ae2">
            Anf. 17 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1617d252c518f4b0-6" n="5d2ab778">
            <seg n="e15a7a3d">
              Fru talman! 2003 skrev Anders Borg en artikel om att euron stärker
              statsfinanserna. Vi kan se att så inte blev fallet. Det är för
              att EMU aldrig var skapat för att fungera. EMU kräver nämligen
              en hög grad av faktorrörlighet. Den kräver stor likhet i produktionsstrukturer
              inom unionen, den kräver stor likhet i konjunkturmönster, och
              den kräver stor likhet i penningpolitik och finanspolitik inom
              unionen. Det är någonting även Folkpartiet hävdar. Det är därför
              man är för Europa 2020, och det är därför man går med på europakter
              och så vidare.
            </seg>
            <seg n="d704f10f">
              Det innebär alltså en maktöverföring från Sverige till Europas
              parlament och kommissionen i Bryssel. Det är nämligen enda sättet
              att hantera denna typ av kriser: Man måste göra EU mer likriktat
              för att få det att fungera.
            </seg>
            <seg n="38f5a998">
              Att gå med i EU och EMU är numera mer en form av solidaritetshandling
              med stater som har problem än någonting annat, skulle jag vilja
              säga. Den formen av solidaritet känner inte jag. Jag känner solidaritet
              med svenska folket. Svenska folket vill inte ha EMU, och ändå
              jobbar regeringen ihärdigt med att vi ska vara med i europakter
              och så vidare.
            </seg>
            <seg n="18b18430">
              Jag skulle vilja ställa några frågor utifrån detta. Innebär det
              höga kostnader att stå utanför EMU? Nej. Är EMU en optimal valutaunion?
              Det är också en fråga jag vill ha svar på. Nej, tycker jag. Innebär
              en stor valuta en garanti för minskad risk för fastighetsbubblor?
              Nej, det har vi redan sett. Är en stor valuta en garanti mot vanskötta
              ekonomier? Nej, det är det inte. Till och med Tyskland och Frankrike,
              de två bärande EU-parterna, har brutit mot finanspakternas tidigare
              krav och konvergenskriterier.
            </seg>
            <seg n="3b5f6fd2">
              Hur kan alltså Fredrik Malm se att EU-samarbetet kommer att fungera?
            </seg>
          </u>
          <note type="speaker" n="e65468e2">
            Anf. 18 FREDRIK MALM (FP) replik:
          </note>
          <u who="unknown" xml:id="i-2414a2e3a7651258-1" n="466b19e4">
            <seg n="5ba03a54">
              Fru talman! Jag vet inte om jag förväntas svara på frågorna;
              Johnny Skalin gav direkt svar på alla frågor själv. Svaret på
              alla frågor var nej, givetvis. Det brukar vara så när Sverigedemokraterna
              diskuterar EU. Det är nej, nej, nej. Det är aldrig ja, det är
              aldrig kanske, det är aldrig någon gråzon och det finns aldrig
              utrymme för diskussion, kompromisser eller att ta små steg framåt.
              Det är nej, nej, nej kategoriskt nej.
            </seg>
            <seg n="a3cbc805">
              Det är inte riktigt så enkelt, Johnny Skalin, om vi tittar på
              hur den ekonomiska situationen i Europa ser ut.
            </seg>
            <seg n="dc2959d8">
              Jag tror att det huvudsakliga problemet som har följt av introducerandet
              av den gemensamma valutan är att ett antal enskilda medlemsstater
              inte har följt de regelverk som satts upp. Problemet är i huvudsak
              att medlemsstater i Europa inte har förstått vilka åtaganden som
              ett medlemskap i euron faktiskt innebär. Jag kan mycket väl hålla
              med om att det är ett problem. Det är ett mycket stort problem
              med alla reformer som genomförs att man måste vara medveten om
              vad som krävs. Och jag tror att efter den kris som vi nu befinner
              oss i kommer medvetenheten om detta att vara betydligt högre.
              Jag skulle vilja se den politiker i Grekland som om fem tio år,
              när Grekland har tagit sig ur krisen och ser ljuset i tunneln,
              som säger: Nu ska vi gå tillbaka till den politik som var. Jag
              tvivlar mycket starkt på det.
            </seg>
            <seg n="d52a9364">
              Jag har väldigt svårt att se att politiker i andra medlemsstater
              i EU skulle agera på samma sätt. Tvärtom är det så att när vi
              har hanterat krisen, klarat den och kan blicka framåt igen kommer
              vi att ha gått starkare ur den. Det innebär att samarbetet i Europeiska
              unionen på det här området kommer att vara fördjupat. Sverigedemokraterna
              vill välja att stå utanför de centrala organen, och som Johnny
              Skalin vet är inte stabilitetspakten samma sak som en euroanslutning.
            </seg>
            <seg n="f3ee06b0">
              Sverige bör redan nu aktivt ställa upp och bidra till att vi
              kan stärka ekonomin på hela den europeiska kontinenten.
            </seg>
          </u>
          <note type="speaker" n="275e0b1a">
            Anf. 19 MEHMET KAPLAN (MP) replik:
          </note>
          <u who="mehmet_kaplan_77f008" xml:id="i-4e748aa564e4b3eb-1" n="6c05b81b">
            <seg n="e7646cc3">
              Herr talman! Tack, Fredrik Malm, för att du lyfte upp fram en
              fråga som är relativt viktig jämte de andra frågorna som du tog
              upp!
            </seg>
            <seg n="d88c823e">
              Jag noterade att du passerade PalestinaIsrael-konflikten och
              problematiken kring den väldigt snabbt och lite lättvindigt, men
              du kanske inte hör till den tänkande struktur i utrikesutskottet
              som tar upp den typen av frågor på det sättet.
            </seg>
            <seg n="cb444d5d">
              Jag vill lyfta fram något som Fredrik Malm tog upp som visar
              att han inte verkar ha läst vår reservation. Fredrik Malm sade
              att vi inte på något sätt nämner OSSE och Minskgruppen i vår reservation,
              men den finns att läsa i betänkandet för alla som är intresserade.
              På s. 57 finns vår reservation i sin helhet. Den lyfter fram att
              FN:s säkerhetsråd har antagit fyra bindande resolutioner som fördömer
              Armeniens aggression. Den tar upp att resolutionerna kräver ett
              omedelbart och ovillkorligt tillbakadragande av alla armeniska
              trupper och att samtliga internflyktingar får återvända till sina
              hem. Det sistnämnda tog du upp, vilket hedrar dig. Men på nästa
              sida, s. 58 det kanske var just det som gjorde att du missade
              det står det att OSSE 1992 inrättade den så kallade Minskgruppen,
              som Sverige ingår i, för medling i denna konflikt och att man
              de senaste 20 åren inte har lyckats föra konflikten närmare en
              lösning.
            </seg>
            <seg n="bce56e32">
              Jag undrar lite hur Fredrik Malm läser andra partiers reservationer
              och motioner.
            </seg>
          </u>
          <note type="speaker" n="bfd4cf09">
            Anf. 20 FREDRIK MALM (FP) replik:
          </note>
          <u who="unknown" xml:id="i-2414a2e3a7651258-2" n="466b19e4">
            <seg n="40cac715">
              Herr talman! För att vara konkret menade jag motionen och inte
              reservationen. Jag tror att jag sade motionen och reservationen,
              men jag menade motionen. I reservationen nämns Minskgruppen och
              OSSE, men inte i motionen, nota bene. I motionen nämns det ingenstans
              att frågan ligger på OSSE:s bord och att det är Minskgruppen som
              är den aktör eller interlokutör som ska sammanföra parterna så
              att det kan bli en förändring.
            </seg>
            <seg n="bf69f101">
              Det faktum som kvarstår är att vi har en konflikt som inte på
              något sätt är svart eller vit. Det är för övrigt inte heller den
              om Palestina. Den kan man också tro är svart eller vit när man
              läser vissa reservationer här i kammaren, men så är det inte riktigt.
            </seg>
            <seg n="abf3283d">
              Jag skulle vilja ta fasta på det som jag sade i mitt inlägg och
              som jag tycker är det mest relevanta. Det är att man kan nå en
              fredlig lösning och att man inte ska kunna se våldsanvändning.
              Här är jag rätt orolig över den utveckling vi har sett de senaste
              åren, inte minst i Azerbajdzjan.
            </seg>
            <seg n="845f0527">
              Azerbajdzjan har i dag en militär budget efter en kraftig upprustning
              som är ungefär i paritet med hela Armeniens statsbudget. Det kompenseras
              militärt av att Armenien får en del stöd från Ryssland. Det finns
              en sorts militär balans i området, men risken för en väpnad konflikt
              är överhängande just mot bakgrund av det faktum att regimen i
              Azerbajdzjan är mycket odemokratisk. Den saknar legitimitet hos
              sitt eget folk.
            </seg>
            <seg n="6f28c124">
              Vi kunde häromveckan se i ett reportage i tv hur man övervakar
              människor. Det var en intervju med en tonåring som hade kallats
              upp till säkerhetstjänsten därför att han hade röstat på Armenien
              i melodifestivalen.
            </seg>
            <seg n="56cec2a9">
              Man införde krypskytte som ämne på skolschemat i Azerbajdzjan
              för två år sedan. Det är gratis för alla barn under 16 år och
              kostar 63 dollar om man är över 16 år att lära sig att bli krypskytt.
            </seg>
            <seg n="e5736210">
              Problemet med detta är att den dag regimen i Azerbajdzjan inser
              att den håller på att förlora loppet och riskerar att kastas bort
              av sitt eget folk är risken överhängande att man försöker skapa
              en militär konflikt för att på något sätt mobilisera folket till
              stöd för sin egen överlevnad. Det är det stora hotet just nu.
            </seg>
          </u>
          <note type="speaker" n="9dd63fcb">
            Anf. 21 MEHMET KAPLAN (MP) replik:
          </note>
          <u who="mehmet_kaplan_77f008" xml:id="i-4e748aa564e4b3eb-2" n="6c05b81b">
            <seg n="58d25dd3">
              Herr talman! Här gör Fredrik Malm precis samma typ av överdrifter
              när det gäller att hantera en fråga som handlar om konflikter,
              som handlar om människor. Jag sade i mitt anförande mycket tydligt
              att den här konflikten handlar om de flyktingar, de människor
              som har blivit tvungna att bege sig från sina hus och hem efter
              en militär aggression. Jag sade vad jag tyckte om den azerbajdzjanska
              regimen, och det hörde Fredrik Malm. Trots det försöker han blanda
              bort korten och hanterar frågan som han normalt brukar hantera
              den. Till exempel i IsraelPalestina-frågan flyttar han fokus från
              det som det egentligen handlar om till att handla om något som
              folket har röstat fram eller som förtrycker folket. Jag tycker
              att det är beklämmande.
            </seg>
            <seg n="bdd3d9d1">
              Jag skulle också vilja ta upp frågan om Minskgruppen. Den kan
              inte sägas ha varit särskilt effektiv. Minskgruppen har inte åstadkommit
              mycket mer än att befästa status quo. Vi skriver om det i vår
              reservation som det här handlar om. Motionen är en enskild motion
              denna gång. Där handlar det om vad vi vill ska hanteras från Sveriges
              sida.
            </seg>
            <seg n="c8ce91ff">
              Minskgruppen består av representanter från bland annat USA, Ryssland
              och Frankrike. EU-parlamentet har uppmärksammat att denna sammansättning
              bör förändras för att på ett trovärdigt sätt kunna fortsätta arbeta
              för en fredlig lösning. Man har också i en rekommendation till
              rådet, A70079/2012 från i mars i år, sagt att man bör överväga
              att ersätta Frankrikes plats med en plats för EU.
            </seg>
            <seg n="14f2afeb">
              Vad anser Fredrik Malm och Folkpartiet om detta, om man nu är
              intresserad av att status quo inte ska fortsätta, utan tycker
              att det är oerhört viktigt att komma fram i denna viktiga fråga?
            </seg>
            <seg n="8bdec48b">
              Jag betackar mig för inlägg som handlar om att den ena regimen
              skulle vara mer korrupt än den andra. Det sade jag från början
              vad jag tyckte om. Jag tycker att det är oerhört viktigt att få
              svar också på just den här frågan.
            </seg>
          </u>
          <note type="speaker" n="537f972b">
            Anf. 22 FREDRIK MALM (FP) replik:
          </note>
          <u who="unknown" xml:id="i-2414a2e3a7651258-3" n="466b19e4">
            <seg n="7abba6f8">
              Herr talman! Mehmet Kaplan kan inte ha lyssnat tillräckligt noga.
              Jag har inte på något sätt försökt antyda att Mehmet Kaplan skulle
              vara anhängare av regimen i Baku. Det är inte det jag har sagt.
            </seg>
            <seg n="e99152fc">
              Mitt argument och de bedömningar och analyser som finns av den
              här konflikten är klara och tydliga. Det som skulle kunna vara
              den största riskfaktorn för att ett krig skulle bryta ut på nytt
              är om regimen i Baku, till följd av den mycket stora impopularitet
              som regimen åtnjuter hos sitt eget folk, för att rädda sin egen
              överlevnad behöver en militär konflikt. Detta är fullt logiskt
              och finns på en rad ställen i världen.
            </seg>
            <seg n="8c4f40fc">
              Det betyder inte på något sätt att Armenien skulle vara en fullfjädrad
              demokrati tvärtom. Armenien har mycket stora problem med korruption,
              med demokratiska brister och en hel del annat, definitivt. Men
              vi ska inte blanda bort korten här. Det är inte så att jag på
              något sätt försöker antyda att Mehmet Kaplan skulle vara anhängare
              av diktaturen i Azerbajdzjan, och det tror jag uppriktigt sagt
              verkligen inte.
            </seg>
            <seg n="0a2c48f3">
              Vad gäller processen för en fred är den noterbara skillnaden
              att Miljöpartiet inte nämner den färdkarta som Baku och Jerevan
              har anslutit sig till, i alla fall muntligt, och som de sagt ska
              vara bärande. Den innebär att internationella fredsstyrkor ska
              sköta kontrollen och skyddet av civila i Nagorno-Karabach när
              armeniska styrkor dras tillbaka. Detta nämner inte Miljöpartiet.
              Om alla styrkor som i dag skyddar en kvarts miljon människor av
              ett annat etniskt ursprung än majoritetsbefolkningen i Azerbajdzjan
              ska lägga ned sina vapen rakt upp och ned och promenera därifrån,
              vilka kommer då att komma in för att sköta säkerheten?
            </seg>
            <seg n="b560593e">
              Mot bakgrund av det vi vet historiskt om situationen mellan armenier
              och andra folk i regionen, inte minst under första världskriget,
              skulle jag vara väldigt orolig för en sådan utveckling. Vi behöver
              ett arrangemang här med ett stegvis tillbakadragande så att flyktingarna
              kan komma tillbaka och invånarna i området får fatta beslut om
              sin framtida status. Det tror jag är en fullständigt logisk och
              nödvändig väg att gå.
            </seg>
          </u>
          <note type="speaker" n="974dfd65">
            Anf. 23 KERSTIN LUNDGREN (C):
          </note>
          <u who="kerstin_lundgren_567b92" xml:id="i-398e88f96e7f687e-0" n="c1f767da">
            <seg n="f48cd061">
              Herr talman! Drömmen om Europa lever. Drömmen om samarbete i
              stället för krig och konflikter lever. Drömmen om fungerande demokrati,
              fungerande rättsordning och mänskliga rättigheter lever. Insikten
              om vikten av ansvarstagande i stället för populism och nånannanism
              lever. Det är viktigt att påminna sig om det en dag som denna.
            </seg>
            <seg n="c2aed52a">
              Europadagen, och i botten Europarådet, kom till för att det som
              hänt under så lång tid på vår kontinent inte skulle få hända igen
              och för att vi skulle klara att samverka politiskt, hitta lösningar
              och bygga fred och frihet för människor i stället för att lösa
              konflikter på slagfält.
            </seg>
            <seg n="d49692f9">
              I går var det 67 år sedan fredsdagen. Det finns skäl att påminna
              sig om det också en dag som denna. EU är alltjämt en stark röst
              för frihet och upplevs ute i världen som en stark röst för frihet
              och som ett exempel på nya lösningar och nya sätt att arbeta för
              fred och försoning. Vi är inte färdiga, men vi vet alla att Rom
              inte byggdes på en dag. En fredlig värld fylld av demokrati och
              frihet för människor åstadkoms inte heller på en kort tid. Det
              är bara 62 år sedan EU såg dagens ljus.
            </seg>
            <seg n="448fdf86">
              Det har hänt mycket under de här åren. Även om vi nu behandlar
              det gångna året finns det skäl att titta längre tillbaka. Det
              är naturligtvis viktigt att inte göra om misstagen från förr.
              Det är en del av det lärande som vi alla måste bidra till.
            </seg>
            <seg n="0c087ab7">
              Jag ser EU som en global aktör i dag. Under det gångna året har
              vi lyckats åstadkomma en lösning på den knepiga diskussion som
              har förts i vår gemensamma mötesplats FN:s generalförsamling.
              Vi har fått möjligheter att tala som EU. Det är positivt. Det
              har löst ut en del av de rädslor och konflikter som har funnits.
              Det har skapat möjlighet för EU att bli mer synligt globalt.
            </seg>
            <seg n="26aafdd2">
              EU har också attraherat flera under det gångna året. Beslutet
              om Kroatien som ny medlem har tidigare nämnts. Vi har också de
              fortsatta medlemsförhandlingarna med flera länder utanför som
              fortfarande vill komma med. Jag hörde att Turkiet har varit uppe
              i diskussionerna. För en vecka sedan hade vi i utskottet möjlighet
              att föra diskussioner om EU och Turkiet med en statssekreterare
              med ansvar för de frågorna. Det finns ett tydligt intresse i Turkiet
              för att komma med, och man är inte ensam. I Serbien var de glada
              över att få öppna dörren. Makedonien, Montenegro och andra knackar
              på. Även om soft power-funktionen har minskat i värde de senaste
              åren har vi fortfarande en attraktionskraft.
            </seg>
            <seg n="a65f9e4b">
              Rio + 20 kommer i juni, och i samband med Kyotoförhandlingar
              och annat har det spelat roll att EU har kunnat agera och finnas
              på plats. Man förväntar sig mer av EU, och det är viktigt att
              vi klarar av att leverera som en global aktör. Det är en ny värld
              där ute. Det finns inte längre ett eller två maktcentrum, utan
              det finns många fler, och det är naturligtvis oerhört viktigt
              att vi kan hävda EU:s roll där.
            </seg>
            <seg n="7f1f8393">
              EU är en öppen union. Det visar utvecklingen. Utvidgning har
              varit ett sätt att bekräfta detta. EU måste också vara en öppen
              union när det gäller asylmottagandet. Under det gångna året har
              vi haft anledning att ha rätt mycket diskussion om detta. Det
              är viktigt att vi värnar den öppna unionen och inte lyssnar på
              de röster som på nytt försöker bygga murar, riva broar och åstadkomma
              ett annat EU än det öppna. Vi pratar om en del av våra grundvärden.
              EU är en union byggd på värden. Det är viktigt att komma ihåg
              en dag som denna.
            </seg>
            <seg n="aa582a88">
              Det innebär inte att vi inte alla står inför stora utmaningar.
              EU gör det också, och vi i EU gör det. Det är inte de där ute,
              någon annan, som står inför de utmaningarna. Vi gör det som en
              del av EU.
            </seg>
            <seg n="1e4e4afc">
              När vi i utskottet var i Brasilien häromsistens hade vi anledning
              att föra diskussioner och höra hur andra aktörer ser på det som
              händer. Det finns en vilja från flera att komma in och hjälpa
              till. Utanför EU inser man att vi är beroende av varandra. Den
              insikten måste vi också ha inom EU. Vi är beroende av varandra.
              Världen är en.
            </seg>
            <seg n="867d60a2">
              Vi måste klara och det är den stora utmaningen att bryta hopplösheten
              och i stället bygga hopp. Vi kan inte möta utmaningarna genom
              tillbakagång till protektionism, som jag har hört en del säga
              i den här debatten, eller nationalism. Den vanliga reaktionen
              är: Nu händer det saker. Nu stänger jag dörrar och fönster för
              att försöka undvika att jag berörs.
            </seg>
            <seg n="c0e54fd3">
              Men insikten att man inte löser problem på det sättet finns sedan
              urminnes tider. Vi har sett vart protektionism leder. Vi har sett
              vart nationalism leder. Det leder inte till stärkta mänskliga
              rättigheter, demokrati och frihet, utan det leder till någonting
              helt annat. Vi vill inte gå tillbaka. Vi vill gå framåt.
            </seg>
            <seg n="c19765fa">
              Även i dessa ekonomiskt svåra tider är det viktigt att se att
              vi har hittat lösningar tidigare. Under de 62 år som har gått
              har vi mäktat med att utveckla EU. Vi har rivit Berlinmuren. Vi
              har lyckats att bygga demokrati där stöveltramp tidigare hörts
              under alltför lång tid. Vi har gjort det genom att hålla drömmen
              levande. Vi har gjort det genom ökat samarbete och genom fri rörlighet
              som har tjänat oss alla så väl. Vi har gjort genom ekonomisk och
              social utveckling på vår kontinent. Vi måste se att det är vägen
              att gå vidare. Vi har klarat problem tidigare, och vi kommer att
              klara problemen nu om vi väljer att våga möta dem.
            </seg>
            <seg n="384428ab">
              Vår utgångspunkt som centerpartister är att det inte är någon
              tvekan låt oss anta utmaningen! Låt oss arbeta tillsammans utan
              att peka finger åt någon och utan att läxa upp den ena eller den
              andra! Vi har ett gemensamt ansvar att kombinera ekonomi, ekologi
              och social utveckling för att bygga ett hållbart Europa i en hållbar
              värld.
            </seg>
            <seg n="f18fd2fa">
              Nu när vi når och går in i EU:s flerårsbudgetarbete har vi en
              viktig möjlighet att använda och dra nytta av det utrymme som
              där finns för att skapa ny energi för att bidra till hållbar utveckling.
            </seg>
            <seg n="f5cb192e">
              Herr talman! I östra och södra grannskapen våra närområden som
              har nämnts tidigare har det hänt mycket, ömsom gott och ömsom
              riktigt illa. Det är vårt ansvar också det. Det är en del av vår
              säkerhet, och det är en del av vårt gemensamma engagemang.
            </seg>
            <seg n="555cb755">
              Jag hoppas, herr talman, att vi under det år som kommer ska se
              att EU mäktar med att samla ihop sig för att kunna ansluta sig
              till Europakonventionen. Det skulle bidra till att stärka mänskliga
              rättigheter på hela vår kontinent, att markera öppenhet, att markera
              rättsstaten och också att markera solidariteten mellan oss på
              vår kontinent.
            </seg>
          </u>
          <note n="360885d4">
            Med detta, herr talman, yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker" n="58bc73f8">
            Anf. 24 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-129d9b38d93dc5a8-0" n="e7d3680d">
            <seg n="e9a8bc23">
              Herr talman! I dag firar vi Europadagen. Det är en dag som är
              tillkommen för att högtidlighålla minnet av Robert Schumans deklaration
              från 1950. Robert Schuman var en av det moderna EU:s tre kristdemokratiska
              grundare och en man med en vision om ett fredens Europa möjliggjort
              genom ömsesidigt handelsberoende mellan tidigare fiender en motvikt
              till nationalism och trångsynthet och med tanken om att stå upp
              för värden som bygger en fredlig framtid.
            </seg>
            <seg n="8b790278">
              Den kris vi nu ser i Europa är långt ifrån över. Samtidigt som
              Grekland och andra europeiska staters ekonomier skälver i sina
              grundvalar och deras folk lider knackar trots allt andra länder
              på EU:s port. Vi välkomnar dem som vill stå upp för de värden
              som EU har lagt fast som grundläggande och som vi kristdemokrater
              värdesätter att verka för fred och frihet, mänskliga rättigheter
              och demokratins grundförutsättningar.
            </seg>
            <seg n="80cdd395">
              Den relativt nya europeiska utrikestjänsten, EEAS, ska fortsätta
              att stärka EU men också påverka andra i det vi tror är bra för
              människor runt om i vår värld. Det handlar framför allt om frågorna
              om demokrati och mänskliga rättigheter i vår omvärld men också
              om att bidra till handel länder emellan.
            </seg>
            <seg n="c2c68c90">
              Herr talman! Eurozonens överlevnad står alltjämt på spel. Större
              ansvarstagande inom medlemsstaterna måste till för att krisen
              ska kunna lösas. Striktare budgetdisciplin är en nödvändighet,
              och likväl behövs solidaritet medlemsstaterna emellan. Sveriges
              deltagande i den nya finanspakten är för oss därför en självklarhet.
              Medan förslagen på finansiell transaktionsskatt missar målet är
              kraftfulla åtgärder mot skatteparadis önskvärda för att förhindra
              skadlig skatteflykt.
            </seg>
            <seg n="ee2ab1ad">
              Det är också av stor vikt att Sverige arbetar aktivt för att
              förhindra mervärdesbeskattning av vår ideella sektor. Det är ett
              hot som nu finns mot vår svenska ideella sektor, vilken vi värdesätter
              och tror behövs i vårt samhälle.
            </seg>
            <seg n="198625f9">
              Herr talman! På samma sätt som kraftfulla åtgärder för att garantera
              kontinentens makroekonomiska stabilitet är nödvändiga är också
              jobbskapande och ohälsobekämpande insatser viktiga för att stärka
              EU. Bakom flera staters usla finanser döljer sig miljontals arbetslösa
              och sjuka. Att skapa sysselsättning och erbjuda högkvalitativ
              vård ska även framöver vara medlemsstaternas ansvar.
            </seg>
            <seg n="6c3a8659">
              I bittraste kristider behövs ett kunskapsintensivt Europa mer
              än någonsin. Betydelsen av högkvalitativ och gränsöverskridande
              gångbar utbildning kan inte nog understrykas.
            </seg>
            <seg n="d5558431">
              För lite mer än 20 år sedan delade en mur Europa. Med Schengenavtalet
              öppnades vår kontinent upp. Det är bra, och det skapade ökade
              kontakter mellan våra länder, men vi måste ändå fortsätta ha medel
              för att effektivt bekämpa organiserad brottslighet och människohandel.
            </seg>
            <seg n="7f940350">
              Många tar sin tillflykt till Europa från våld och förtryck. EU
              har ett ansvar för att visa medmänsklighet mot de människor som
              på grund av förtryck, fattigdom och konflikter söker sig till
              vår kontinent. Vi tror att det är bra att kommissionen nu ämnar
              införa ett enhetligt förfarande för prövning av ansökningar om
              internationellt skydd, liksom att EU inom kort förväntas ansluta
              sig till Europakonventionen om mänskliga rättigheter. Vi hoppas
              att det borgar för ett mer jämlikt och tolerant Europa.
            </seg>
            <seg n="d3757085">
              Herr talman! Trots jordbrukets i dag relativt knappa bidrag till
              EU:s välfärd fortsätter pengar att pumpas in i den gemensamma
              jordbrukspolitiken, CAP. Detta är varken önskvärt eller hållbart.
              Förutom minskade anslag bör tullar sänkas och kontraproduktiva
              exportstöd avskaffas. Sverige bör verka för att i största möjliga
              mån göra den så kallade CAP:en förenlig med Sveriges politik för
              global utveckling. Europa gynnas av en öppen och inte en isolationistisk
              jordbrukspolitik.
            </seg>
            <seg n="af0d4767">
              Herr talman! Klimathotet är reellt. Det känner inga gränser,
              vare sig geografiska eller mellan generationer. För oss kristdemokrater
              är det självklart att vi har ett ansvar att förvalta när det gäller
              att inte förbruka vår miljö och att ha våra efterkommande i åtanke
              när vi fattar beslut på miljö- och klimatområdet.
            </seg>
            <seg n="e432491d">
              Såväl inom EU som vid internationella klimatförhandlingar bör
              Sverige fortsätta att gå i bräschen för en mer ekologiskt hållbar
              värld. Det är glädjande att Sverige har visat sitt aktiva stöd
              för upprättandet av den gröna klimatfond som beslutades om vid
              klimattoppmötet i Durban 2011. Inom EU bör Sverige trycka på för
              bindande och mer ambitiösa utsläppsminskningsmål.
            </seg>
            <seg n="86b52e45">
              Unionens energisäkerhet och energiförsörjning måste säkerställas,
              och ansträngningar för att klimatsäkra biståndet måste fortskrida.
            </seg>
            <seg n="9b76a808">
              EU:s effektivitet avgörs inte av storleken på dess institutioner.
              Vi vill att EU ska växa med antal medlemsstater, inte i byråkrati.
              Det så kallade medborgarinitiativet är ett bra verktyg för att
              öka kontrollen och transparensen i institutionernas arbete, och
              det ger möjlighet för medborgare att ha inflytande och skapa initiativ.
            </seg>
            <seg n="a21154f2">
              Skattebetalarnas medel bör inte gå till de stora svarta hål som
              uppstår genom flyttkarusellen mellan Bryssel och Strasbourg. Detta
              är något som förbryllar många av våra medborgare och som vi måste
              komma till rätta med.
            </seg>
            <seg n="2eb15ed0">
              Herr talman! Lika lite som dyrare EU-institutioner gynnar ett
              mer handlingskraftigt EU, lika mycket borgar fler medlemsstater
              för unionens framtida fred och säkerhet. EU mår bra, som vi ser
              det, av att utvidgas. Sverige mår bra av ett utvidgat EU så länge
              utvidgningen bedrivs utifrån vår värdegrund om mänskliga fri-
              och rättigheter, rättsstatsprincipen, demokrati och jämlikhet.
              Vi välkomnar därför att Kroatien 2013 kommer att ansluta sig som
              EU:s 28:e medlem.
            </seg>
            <seg n="7f817bee">
              Andra länder, som Turkiet, tycks dock stå längre ifrån EU:s värdegrund
              än på länge. Vi som har välkomnat ett turkiskt medlemskap ser
              nu med stor oro att pressfriheten är knapp, och religiösa och
              etniska minoriteter förtrycks alltjämt. Utan större respekt för
              mänskliga rättigheter förblir ett turkiskt medlemskap osannolikt.
            </seg>
            <seg n="51116dff">
              Betydelsen av EU:s gemensamma utrikes- och säkerhetspolitik ska
              inte underskattas. Mellanstatlig till sin natur är den en del
              av Sveriges utrikes- och säkerhetspolitiska intresse. Det ligger
              onekligen i vårt intresse att främja demokratisk utveckling och
              ekonomisk integration såväl i EU:s närområde som bortom unionens
              gränser. Med vissa stater saknas dock förutsättningar för fördjupat
              samarbete. Utvecklingen när det gäller mänskliga rättigheter i
              Ryssland går åt fel håll, och kritiken mot Putins statsapparat
              måste öka från EU:s sida. EU:s utrikespolitik måste agera mot
              våld och förtryck var det än visar sig.
            </seg>
            <seg n="0db1d23b">
              När det gäller vårt närområde och Syrien har EU och dess utrikesministrar
              gjort ställningstaganden mot våldet i Syrien och sagt att Assad
              måste kliva åt sidan. Sådana uttalanden är oerhört viktiga för
              att vi ska kunna säkra stabiliteten i EU:s närområde.
            </seg>
            <seg n="17b3bb13">
              En annan konflikt i vårt närområde är den mellan Israel och Palestina,
              och det är mycket viktigt att EU genom kvartetten är med och försöker
              bidra till en lösning. Det är en konflikt som påverkar många och
              destabiliserar hela regionen. Därför anser vi att det är en viktig
              fråga, och vi hoppas på en lösning så snart som möjligt.
            </seg>
            <seg n="325b1259">
              När det gäller det södra grannskapet har en demokratiseringsprocess
              startat. Att länder som Egypten och Marocko visar att de menar
              allvar med demokratisträvandena är en förutsättning för att eventuella
              frihandelsavtal ska komma till stånd. Så länge kristna kopter
              mördas och västsaharier förnekas sina rättigheter i enlighet med
              olika FN-resolutioner är vägen till handelsavtal inte helt självklar.
            </seg>
            <seg n="afd0f902">
              De senaste årens framsteg i Burma inger framtidshopp. Nyligen
              tog frihetshjältinnan Aung San Suu Kyi slutligen plats i landets
              parlament, och EU har därför under våren lättat på sanktionerna
              mot Burmas militärregim. Senare i vår kommer ett antal kvinnliga
              parlamentsledamöter till vårt parlament, och jag hoppas att vi
              ska kunna fortsätta att utveckla samarbetet mellan våra länder.
            </seg>
            <seg n="2ba13533">
              Översynen av EU:s arbete för mänskliga rättigheter liksom inrättandet
              av EU:s utrikestjänst är viktiga medel för att säkra större respekt
              för mänskliga rättigheter världen över. Sverige bör aktivt verka
              för att det är utgångspolitiken. Mänskliga rättigheter och demokrati
              är utgångspunkten för EU:s utvecklingspolitiska agenda. Särskilt
              betydelsefullt är att stärka utvecklingssamarbetet med de minst
              utvecklade länderna på den afrikanska kontinenten. Vi välkomnar
              de reformer som EU nu gör för att förbättra sitt biståndsarbete.
            </seg>
            <seg n="6155d41b">
              Sverige och EU behöver mer EU, ett mer ansvarstagande och öppnare
              EU. Det vill vi försöka arbeta för, det vill säga för ett ekonomiskt,
              socialt och ekologiskt ansvarstagande EU som blickar framåt.
            </seg>
            <seg n="549750be">
              Jag blir lite förvånad när jag ser flera av de reservationer
              som oppositionen lämnat som gäller sysselsättning och arbetstagares
              rättigheter. Det är väldigt negativt beträffande vad EU kan bidra
              med till vår framtid. När det gäller arbetsmarknad och fackliga
              rättigheter har oppositionen i en reservation till exempel försökt
              påskina att EU är emot arbetstagares rättigheter. Det är mycket
              märkligt eftersom EU har en ganska stark lagstiftning på just
              detta område och har drivit på för att Sverige ska genomföra flera
              reformer, till exempel att arbetsgivare ska arbeta med frågor
              om jämställdhet och lönekartläggning, ha starka krav på arbetsmiljön,
              motverka diskriminering i arbetslivet, stärka kvinnors rättigheter
              vid graviditet och att alla länder ska ge rätt till föräldraledighet.
            </seg>
            <seg n="37402529">
              Fackliga rättigheter finns dessutom inskrivna som grundläggande
              värden i Lissabonfördraget. Rätten att organisera sig är en grundläggande
              demokratisk fri- och rättighet och finns som ett tydligt raster
              i hela EU:s politik.
            </seg>
            <seg n="2ae823ae">
              Flera talar om att EU uppmuntrar till lönedumpning. Det är mycket
              märkligt. Om man läser EU-rätten framgår det klart och tydligt
              att man inte får dumpa lönerna och att man måste följa kollektivavtal
              i respektive land. Man gör inte EU rättvisa med den negativa retorik
              som förs fram då EU de facto fått många länder att införa lagar
              till gagn för arbetstagarna. Inom EU arbetar vi även för sysselsättning,
              fler kvinnor i arbetslivet, minskad ohälsa och så vidare. Min
              förhoppning är därför att vi ska fortsätta att stärka EU vad gäller
              arbetstagarnas rättigheter samt påverka alla de nya länderna att
              anta de lagar och regler som finns på området och som gynnar befolkningen.
            </seg>
            <seg n="6772cd0a">
              Avslutningsvis, herr talman, vill jag säga att EU inte är perfekt,
              men vi behöver ett EU som står upp för medmänsklighet och demokratiska
              värden både inom och utanför EU, ett EU som inte bara säger sig
              vilja väl utan också gör väl. Med ett mer ansvarstagande och öppet
              EU kommer vi att ha en bra framtid även i Sverige.
            </seg>
          </u>
          <note type="speaker" n="22413f9c">
            Anf. 25 LARS OHLY (V) replik:
          </note>
          <u who="lars_ohly_517dae" xml:id="i-05dad7e2e5dbefdd-2" n="9b59bf48">
            <seg n="577dc809">
              Herr talman! Jag begärde replik när Désirée Pethrus kom in på
              löntagarnas rättigheter och fackliga rättigheter i Europeiska
              unionen. Det lät som om vi på oppositionssidan svartmålade Europeiska
              unionen. Tyvärr är det inte fallet. Snarare har vi under alltför
              lång tid haft inställningen att det är frågor som inte kommer
              att hotas av EU. I folkomröstningskampanjen i Sverige var det
              ett av de kanske viktigaste argumenten som kantrade över en majoritet,
              att många fackligt aktiva, många löntagare, kände att de fackliga
              rättigheterna inte skulle ifrågasättas av ett EU-medlemskap.
            </seg>
            <seg n="9c29d761">
              Nu ser vi att det inte stämmer, utan de fackliga rättigheterna
              hotas på två sätt. Det ena är de domar som utfärdats av EU-domstolen.
              Det gäller Viking-, Laval-, Rüffert- och Luxemburgfallen. I alla
              de fallen angrips organisationsfriheten och konflikträtten. I
              alla de fallen minskar man möjligheterna för löntagarna att arbeta
              för rättvisa kollektivavtal. EU-domstolen är suverän. Den står
              över alla andra inom EU-systemet. Att påstå att detta inte är
              ett hot mot fackliga rättigheter är att negligera vad som verkligen
              sker.
            </seg>
            <seg n="e0246c3f">
              Det andra sättet som de fackliga rättigheterna hotas på sker
              i samband med den ekonomiska krisen. Vi kan se hur man använder
              krisen för att förstärka trycket på löntagarna genom att sänka
              löner, lämna kollektivavtal, inte stå för det man kommit överens
              om genom fackliga avtal och genom arbete med fackliga rättigheter.
            </seg>
            <seg n="cda47ebd">
              På båda dessa punkter går utvecklingen åt fel håll. Nu skulle
              det behövas ett juridiskt bindande socialt protokoll. Om Désirée
              Pethrus verkligen menade vad hon säger om vikten av kollektivavtal
              borde Kristdemokraterna ställa sig bakom vårt krav att innan det
              sker en ratificering av något nytt fördrag inom EU måste vi ha
              ett juridiskt bindande socialt protokoll där fackliga rättigheter
              garanteras.
            </seg>
          </u>
          <note type="speaker" n="a4e607f3">
            Anf. 26 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-129d9b38d93dc5a8-1" n="e7d3680d">
            <seg n="75391d2c">
              Herr talman! Jag kan inte säga att jag har bättre kunskaper än
              Lars Ohly när det gäller arbetstagarnas rättigheter inom EU. Men
              när vi behandlade Lavalärendet i arbetsmarknadsutskottet gick
              jag ganska så grundligt till väga för att ta reda på vad som faktiskt
              gäller. Man kan se hur EU-rätten klart och tydligt anger att lönedumpning
              inte får ske. De kollektivavtal som finns på de olika arbetstagarnas
              arbetsområden är de som ska gälla. Arbetsgivare som vill komma
              till Sverige eller som vill bedriva verksamhet måste ha tagit
              reda på vilka kollektivavtal som gäller i Sverige och anpassa
              lönerna till dem.
            </seg>
            <seg n="09eddae4">
              Vi har den arbetsmarknadsmodell i Sverige som vi tycker är bra.
              Det finns grundlagt. Det finns ett begrepp inom EU som just anger
              att om vi anser att vår arbetsmarknadsmodell är viktigast den
              är oerhört grundläggande för det svenska rättssystemet och den
              svenska arbetsmarknadsmodellen får vi fortsätta att ha den. Vi
              kan garantera att EU inte kan påverka den svenska arbetsmarknadsmodellen,
              och det tycker jag är mycket viktigt.
            </seg>
            <seg n="acd66592">
              Det finns företag som utnyttjar människor och inte följer lagar
              och regler, men att angripa EU och EU:s regelverk tycker jag är
              helt fel. Om man läser lagarna och reglerna ser man att arbetstagarna
              har en stark ställning.
            </seg>
            <seg n="4bba09ba">
              När det gäller den fria rörligheten är det en viktig grundförutsättning,
              och den uppmuntrar även EU-rätten. Vi måste ha fri rörlighet,
              men vi ska också ha tryggare system. Med den lag som vi antog
              i samband med Laval och utstationeringsdirektivet skapade vi trygghet
              för arbetstagarna, menar vi.
            </seg>
          </u>
          <note type="speaker" n="0e5c0e4a">
            Anf. 27 LARS OHLY (V) replik:
          </note>
          <u who="lars_ohly_517dae" xml:id="i-05dad7e2e5dbefdd-3" n="9b59bf48">
            <seg n="0a8e3468">
              Herr talman! Jag sade i mitt anförande att det finns en med ett
              fint ord diskrepans, en skillnad mellan de fina, högstämda orden
              och den praktik som EU står för. Det gäller även på detta område.
            </seg>
            <seg n="c165f6ee">
              Jag kan hålla med om att det ofta talas om vikten av både fackliga
              rättigheter och kollektivavtal, men dess värre visar praktiken
              hur man underminerar dessa avtals giltighet. I den ekonomiska
              krisens spår är det väldigt tydligt. Löntagarnas rättigheter garanteras
              inte i något krisland, tvärtom. Man sänker löner och ifrågasätter
              kollektivavtal. Det görs inte bara med EU:s goda minne, utan också
              med starkt pådrivande från Europeiska unionen för att länder ska
              kunna få rättigheter till lån.
            </seg>
            <seg n="ef838f04">
              Dessutom tror jag att Désirée Pethrus har missuppfattat innehållet
              i de fyra domarna, Viking-, Rüffert-, Luxemburg- och framför allt
              Lavaldomen. Utslaget är inte en garant för möjligheterna att teckna
              kollektivavtal. Det är tvärtom så att man minskar möjligheterna
              att gå till konflikt i ett land om ett företag inte uppfyller
              kollektivavtal så länge det företaget har kollektivavtalsliknande
              villkor som stämmer överens med reglerna i ett annat land.
            </seg>
            <seg n="eb48b992">
              Det kan alltså vara som i Lavalfallet. Ett utländskt företag
              organiserar arbetare från Lettland som har lettiska villkor och
              lettiska kollektivavtal och därigenom villkor som kanske inte
              ens uppgår till hälften av det som är normalt på svensk arbetsmarknad.
              Enligt EU-rätten är det fullt tillämpligt.
            </seg>
            <seg n="ffa6f835">
              Detta är dumpning. Det är att minska möjligheten för löntagarnas
              organisationer och fackliga organisationer att se till att folk
              som arbetar på samma arbetsplats sida vid sida också har samma
              villkor.
            </seg>
            <seg n="cefafdf4">
              Därför är det så viktigt med ett juridiskt bindande socialt protokoll.
              I dag står de fyra friheterna över inte bara hälsa och miljöpolitik
              utan också fackliga rättigheter. Det kan man komma till rätta
              med genom ett juridiskt bindande protokoll som garanterar de fackliga
              rättigheterna.
            </seg>
          </u>
          <note type="speaker" n="1fab1e07">
            Anf. 28 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-129d9b38d93dc5a8-2" n="e7d3680d">
            <seg n="c328b6e7">
              Herr talman! Om det kollektivavtal som man har gjort upp om på
              den svenska arbetsmarknaden uppfylls råder arbetsfred. Sådan är
              vår arbetsmarknadsmodell.
            </seg>
            <seg n="a443f4b4">
              Lettiska arbetstagare som kommer hit ska omfattas av det kollektivavtal
              som finns angett till Arbetsmiljöverket från exempelvis Byggnads.
              Det enda som de inte omfattas av är möjligtvis försäkringsområdet.
              Det är någonting som sker nationellt. Det vet jag att ni har kritiserat,
              och man kan diskutera om det är rätt eller fel att försäkringar
              också ska harmoniseras. Men lettiska arbetare som kommer hit ska
              kunna gå till Arbetsmiljöverket och titta vad Byggnads har angett
              som kollektivavtal, och det ska kunna hävdas.
            </seg>
            <seg n="1027c9d9">
              Annars finns den naturliga gången att man kan anmäla arbetsgivare
              och att fackliga organisationer kan ingripa. Det är inte så att
              vi har en laglös situation för arbetstagare som kommer hit. Att
              det sedan finns sådana som försöker utnyttja arbetstagare och
              kanske har svart arbetskraft är en annan sak. Men regelverket
              från EU:s sida är ganska tydligt till arbetstagarnas förmån.
            </seg>
          </u>
          <note type="speaker" n="e9fcd674">
            Anf. 29 Statsrådet BIRGITTA OHLSSON (FP):
          </note>
          <u who="birgitta_ohlsson_5279a8" xml:id="i-7ddcd1ab08948707-0" n="0a69040d">
            <seg n="480113d4">
              Herr talman! I vår värld angår allt alla. Orden kommer från demokratikämpen
              Václav Havel, som tyvärr lämnade oss alldeles för tidigt den 18
              december förra året. I dag är en dag då vi inte glömmer att krig
              och konflikt snarare än fred och lugn är normen för denna kontinent
              och att detta varit det historiska tillståndet genom åren.
            </seg>
            <seg n="67f121a2">
              När Frankrikes utrikesminister Robert Schuman i dag för exakt
              62 år sedan lade fram den deklaration som blev startskottet till
              dagens EU trodde han nog aldrig att utvecklingen skulle gå så
              snabbt i rätt riktning på så få år, att hela Öst- och Centraleuropa
              och Baltikum skulle bli fria demokratier och kasta av sig sovjetkommunismens
              diktatur, att en kol- och stålunion mellan främst Frankrike och
              Tyskland skulle bli en inre marknad för en halv miljard européer
              eller att den fria rörligheten skulle göra det lika lätt som naturligt
              att resa i, studera i och handla med andra EU-länder.
            </seg>
            <seg n="fb1cc23e">
              I en tid av Europas värsta ekonomiska kris sedan 1930-talets
              dagar, då vi parallellt ser en värderingskris som växer i skuggan
              av arbetslöshet, utanförskap och skulder, då är det dags att gå
              tillbaka till rötterna. Det går inte att leva på gamla meriter.
              EU är i dag så mycket mer än en inre marknad. Det är en union
              av värderingar. Vi Europavänner måste mer intensivt än på mycket
              länge försvara EU:s grund: frihandel, fred och frihet. Vi inser
              att alla är sammanflätade med varandra, på samma sätt som inget
              land i världen kan vara en isolerad ö år 2012.
            </seg>
            <seg n="cfeacb6d">
              Svensk exportindustri är beroende av resten av Europa. Mer än
              två tredjedelar av Sveriges handel sker i dag på den inre marknaden.
              Men Europasamarbetet är också av strategisk betydelse för Sveriges
              säkerhet och välstånd och en central del av vår demokrati. Därför
              arbetar regeringen för att fortsätta den fördjupning av Sveriges
              Europaintegration som har pågått sedan vi blev medlemmar 1995.
            </seg>
            <seg n="26007263">
              Jag förnekar inte att EU står inför stora utmaningar på många
              fält de närmaste åren. Det får man inte göra, hur EU-entusiastisk
              man än är. När enskilda länder drabbas och missköter sina ekonomier
              drabbas alla. Arbetslösheten och särskilt ungdomsarbetslösheten
              är rekordhög i dag i hela EU. För att förebygga framtida kriser
              är det viktigt att varje enskilt medlemsland tar sitt ansvar och
              gör den hemläxa vi har kommit överens om tillsammans.
            </seg>
            <seg n="99eb1a25">
              Vi har jobbat väldigt hårt det senaste året för att stärka regelverket
              och skapa stabilitet i de offentliga finanserna. Detta arbete
              måste fortsätta. Det är ett maratonlopp som bara har börjat. Men
              krisen är inte en eurokris, utan en skuldkris som påverkar alla
              medlemsländer oavsett valuta. Det handlar om att vissa medlemsländer
              har slarvat med sina finanser.
            </seg>
            <seg n="5f1d9bd4">
              Sverige skrev under finanspakten med stöd av denna kammare för
              att minska risken för nya stora underskott och skulder inom EU
              i framtiden. Med pakten gav vi helt enkelt vårt stöd till att
              euroländerna skulle införa striktare budgetregler. Det var ett
              bra och klokt beslut. Men mycket arbete återstår, och krisen är
              långt ifrån över.
            </seg>
            <seg n="1b146f9c">
              Fler måste arbeta, fler måste arbeta mer och fler måste arbeta
              längre. Det är allvar. På spel står hela den välfärdsstat som
              vi i dag tar för given. Gör vi ingenting nu blir våra barn den
              första generation i världen som inte kommer att kunna ha samma
              levnadsstandard som vi i dag tar för given. Det finns inga mirakelkurer,
              utan det är hårt arbete som krävs.
            </seg>
            <seg n="727b0300">
              Här ligger fokus på att varje land måste ta sitt eget ansvar.
              Det handlar om att lyfta fram frågor som höjd pensionsålder, få
              fler att arbeta mer och satsa på forskning och utbildning för
              att kunna hålla uppe tempot mot länder i Asien. Men den stora
              gemensamma utmaningen för att ta oss ur krisen ligger i att öka
              tillväxten. Här har den inre marknaden en enorm outnyttjad potential.
              Det finns många saker som vi skulle ha gjort för länge sedan men
              där vi ligger efter.
            </seg>
            <seg n="4627fa21">
              Här finns också ett viktigt verktyg i Europa 2020-strategin och
              den europeiska terminen. I förhandlingarna om EU 2020-målen är
              jag stolt över att regeringen lyckades sätta fokus särskilt på
              kvinnors deltagande på arbetsmarknaden. Som feminist ser jag en
              självklar väg ur krisen. Den löper parallellt med vägen mot ett
              mer jämställt samhälle.
            </seg>
            <seg n="992b1f34">
              I kölvattnet av den ekonomiska krisen gäller det att hushålla
              med våra gemensamma pengar betydligt bättre än vad vi gjort hittills.
              Det borde vara en självklarhet, men det är inte det. Det går inte
              att spendera sig ur en skuldkris.
            </seg>
            <seg n="e597638e">
              I juni förra året, när EU-kommissionen förklarade och presenterade
              sitt förslag till långtidsbudget, sade man att det inte var någon
              revolution. Jag kan säga att förslaget från juni 2011 var ren
              och skär konservering utan självinsikt inför de problem som EU
              och medlemsstaterna står inför. Att fortsätta att låta över 70
              procent av våra gemensamma EU-pengar gå till jordbruksstöd och
              regionalstöd för inte EU framåt en millimeter.
            </seg>
            <seg n="4c041198">
              Sverige har två tydliga mål i förhandlingarna. För det första
              måste EU:s budget moderniseras för att gynna tillväxt. För det
              andra vill vi ha en oförändrad svensk medlemsavgift. Områden som
              forskning, gränsöverskridande infrastruktur, klimat, innovationer,
              bekämpning av gränsöverskridande brottslighet och utrikespolitik
              står i centrum. Klimat- och miljöfrågorna måste integreras i alla
              utgiftsområden i budgeten. Detta driver vi hårt och passionerat
              i Bryssel.
            </seg>
            <seg n="a808ee67">
              Vi har med en stor grupp av andra likasinnade länder som tillsammans
              företräder tre femtedelar av unionens medborgare kommit överens
              om att utgiftsnivån ska minska med mer än 1 000 miljarder kronor
              jämfört med kommissionens förslag från förra året. EU måste spendera
              bättre och inte mer. När EU:s medlemsländer måste spara kan inte
              EU dra på sig spenderbyxorna.
            </seg>
            <seg n="ccb5332f">
              Den ekonomiska krisen i Europa är också ett hot mot den globala
              friheten. År 2050 kommer enligt prognoser Asien med Kina i spetsen
              att äga nära hälften av världens resurser. I dag står EU för en
              fjärdedel av världsekonomin. Fram till 2030 räknar man med att
              EU:s del krympt till en åttondel.
            </seg>
            <seg n="dd2ed2a7">
              År 2050 räknar man med att EU bara kommer att stå för drygt 8
              procent av världsekonomin om vi inte vänder och får i gång tillväxten
              på allvar. Omvärlden och förutsättningarna har förändrats väldigt
              snabbt, och Europa hänger inte med.
            </seg>
            <seg n="47ce590e">
              Man kan ställa sig frågan: Ska utvecklingsländer i framtiden
              ha som förebild den kommunistiska diktaturen Kina som har flest
              politiska fångar och avrättar flest människor i världen eller
              EU som har avskaffat både dödsstraffet och tortyr?
            </seg>
            <seg n="024320d6">
              Europa står inför ett vägval. Det handlar om vi ska återta platsen
              som världens ekonomiska centrum och demokratiska förebild eller
              stå och titta på och förpassas till att bli världens största hembygdsmuseum.
            </seg>
            <seg n="12a91d50">
              EU är en värderingsunion där demokrater och marknadsekonomi har
              gått samman. Men i skuggan av den ekonomiska krisen ser vi en
              allvarlig värderingskris växa fram. Vi ser hur kriserna göder
              och föder varandra. Europas populistiska, främlingsfientliga och
              nationalistiska partier har i genomsnitt fördubblats i varje nationellt
              val den senaste tiden. I söndagens val i Grekland tog sig det
              nynazistiska partiet Gyllene gryning in i parlamentet med 7 procent
              tillsammans med ett annat högerpopulistiskt parti, Oberoende greker.
              I första omgången av det franska presidentvalet valde nästan var
              femte fransk väljare att rösta på Nationella frontens ledare Marine
              Le Pen.
            </seg>
            <seg n="1e7c3c96">
              Populistpartierna påverkar både debattklimatet och politiken.
              Under förra året genomförde Ungern hastiga konstitutionella reformer
              helt i strid med EU:s grundläggande värderingar. Ungern antog
              en medielag som närmast kan jämföras med dem i dagens Vitryssland
              eller Ryssland, och det är oacceptabelt.
            </seg>
            <seg n="3d7c5acd">
              Vi har i dag kontrollinstrument för att EU-länder inte ska missköta
              sina statsfinanser. Men även de mänskliga rättigheterna inom unionen
              måste säkras på samma sätt genom EU-samarbetet. Förra året initierade
              jag att kommissionen ska börja granska varje år hur EU-länderna
              lever upp till de mänskliga rättigheterna på samma sätt som vi
              självklart trycker på de länder som vill komma in i unionen. Det
              måste bli verklighet inom kort. Om Europa ska vara en förebild
              i frågor om demokrati, mänskliga rättigheter och rättvisa måste
              vi sopa rent på hemmaplan. Det duger inte annars.
            </seg>
            <seg n="9194bd79">
              När jag besöker länder på väg mot demokrati eller som är kvar
              i diktatur är jag trött på att få höra: Varför ska vi förändra
              oss när romer förtrycks på europeisk mark och homosexuella och
              minoriteter trampas på varje dag på er egen kontinent? Här måste
              vi våga vara goda förebilder.
            </seg>
            <seg n="92663056">
              Med Lissabonfördraget fick EU en rättsligt bindande stadga som
              ger medborgarna en rad grundläggande rättigheter. Det är ett steg
              i rätt riktning. Men det räcker inte. Vi måste göra mer.
            </seg>
            <seg n="33eaae52">
              Om vi inte är tidiga, trovärdiga och tydliga på hemmaplan med
              att agera när friheten kränks då tappar EU sin trovärdighet totalt
              globalt. Demokrati och mänskliga rättigheter måste tydligt genomsyra
              EU:s utrikespolitik.
            </seg>
            <seg n="80da872c">
              Därför driver regeringen just nu väldigt hårt ett krav som den
              höge representanten Catherine Ashton har lyft upp, nämligen att
              tillsätta en speciellt ansvarig person för de mänskliga rättigheterna
              inom utrikestjänsten.
            </seg>
            <seg n="f005d387">
              Vi måste också fortsätta att stötta de demokratiska reformerna
              i våra grannländer. Här är utrikespolitiken förstås nära kopplad
              till utmaningarna på migrationsområdet.
            </seg>
            <seg n="607dd5ac">
              Den arabiska frihetsvåren det förra året visade på det stora
              behovet av en gemensam asyl- och migrationspolitik med förutsägbara
              och rättssäkra regelverk. Här fortsätter Sverige att strida för
              att människor på flykt undan förföljelse ska ges skydd. Tyvärr
              har vi allt färre vänner bland andra EU-medlemsstater.
            </seg>
            <seg n="e0be8ac0">
              Jag är också som EU-minister uppriktigt sagt orolig över tendensen
              att urholka Schengensamarbetet i många EU-länder i dag och att
              begränsa öppenheten och den fria rörligheten.
            </seg>
            <seg n="4f421f3c">
              Enskilda medlemsstater ska inte godtyckligt kunna sätta upp gränsbommar.
              Vi får inte gå mot en utveckling där gränser stängs. Vi ska ha
              ett öppet Europa. Detsamma gäller utvidgningen som flera redan
              har talat om i dag.
            </seg>
            <seg n="59586cc9">
              Utvidgningen är kanske det bästa sättet att värna och utveckla
              demokratin och rättsstaten i våra grannländer. Medlemskapet i
              EU är en morot för demokratiska reformer i länder som knackar
              på dörren.
            </seg>
            <seg n="1c722bca">
              De demokratier i Europa som vill komma in i unionen måste få
              komma med. Balkan kommer med all säkerhet att göra samma demokratiska
              resa som Öst- och Centraleuropa gjorde för 20 år sedan.
            </seg>
            <seg n="6a8bbab0">
              Ett Europa som glider isär är för mig som liberal en mardröm.
              Därför måste vi hålla ihop unionen. De frågor som rör alla medlemsländer
              ska diskuteras och beslutas av alla 27 medlemsländer tillsammans
              med Europaparlamentet och kommissionen.
            </seg>
            <seg n="e891ed26">
              Här måste eurosamarbetet självklart få utvecklas parallellt med
              EU för de länder som är med där. Men det får inte leda till att
              unionen utvecklas i två olika hastigheter. Det vore förödande.
              EU består av 27 medlemsländer. Allas röster ska väga lika.
            </seg>
            <seg n="68374eda">
              När europeiska huset fortsätter att byggas ska inte vi i Sverige
              sitta där på staketet, peka finger och titta på när Frankrike
              och Tyskland bygger vidare. Vi är ett av Europas kärnländer och
              ska vara med där besluten fattas.
            </seg>
            <seg n="2d052d40">
              En förutsättning för en trovärdig union är förstås den demokratiska
              förankringen som många av er har lyft fram under diskussionen.
              Unionens medborgare måste känna sig delaktiga i de beslut som
              fattas.
            </seg>
            <seg n="b212bd0e">
              Här ökade Lissabonfördraget öppenheten och den demokratiska kontrollen.
              Bland annat fick Europaparlamentet mer makt. Vem som helst kan
              nu följa rådsmötena på nätet.
            </seg>
            <seg n="82fec211">
              Medborgarinitiativet är kanske inte en demokratisk revolution.
              Men den är ett nytt redskap för att kunna förändra. Det har redan
              nu i skrivande stund kommit in över 2030 förslag på nya initiativ
              som dragits i gång runt om i Europa på många fält som jag tror
              engagerar många här i kammaren.
            </seg>
            <seg n="f6a499be">
              Herr talman! I en tid där nazister tar plats i grekiska parlamentet,
              i en tid där protektionsmens vindar viner starkare än på länge
              i södra Europa, i en tid där ropen på stängda gränser, minskad
              invandring och utvidgning hörs starkt hos Västeuropas populistpartier,
              och i tid där romer förtrycks, där Prideparader förbjuds och där
              minoriteter är rädda i Öst- och Centraleuropa behövs det mer än
              någonsin en värderingsstyrd europeisk union som värnar, vårdar
              och vurmar för den frihet som byggde det moderna Europa.
            </seg>
            <seg n="53385f0d">
              Herr talman! I vårt Europa angår allt alla.
            </seg>
          </u>
          <note n="ad57447e">
            I detta anförande instämde Ismail Kamil och Anna Steele (båda
            FP).
          </note>
          <note type="speaker" n="1520d22e">
            Anf. 30 TOMMY WAIDELICH (S) replik:
          </note>
          <u who="tommy_waidelich_3ddf03" xml:id="i-083d720a007ca420-1" n="6f2c0397">
            <seg n="01572a22">
              Herr talman! Birgitta Ohlsson säger att det är viktigt för EU
              att gå tillbaka till rötterna. Jag håller med om det. Vi vet att
              den sociala dimensionen etablerades redan på 50-talet.
            </seg>
            <seg n="593f1721">
              I dag har vi tyvärr en situation där de sociala klyftorna ökar
              och där vi har massarbetslöshet. Birgitta Ohlsson säger att vi
              lider av skuldkrisen. Även här är det viktigt att vi går till
              rötterna med vad som har orsakat skuldkrisen.
            </seg>
            <seg n="cc610802">
              Det är en finanskris som har blivit en skuldkris. Det är lång
              tids avregleringar av finansmarknaderna som har skapat dessa förluster
              som nu har uppstått i finanssektorn. Det har också drivits fram
              av väldigt höga avkastningskrav och ett onödigt högt risktagande.
            </seg>
            <seg n="9ae86649">
              Här har EU visserligen börjat med diskussioner om en reglering
              av finanssektorn. Men det återstår mer att göra. Det är viktigt
              att ta med sig att det är en finanskris som har blivit en skuldkris.
              Många av länderna som i dag har stora skulder fick dem just på
              grund av att de fick gå in och rädda banker. Det gäller inte minst
              Spanien och Irland.
            </seg>
            <seg n="3db125cb">
              Hur som helst, vid sidan av att hålla i skattepengarna och ha
              en ansvarsfull statlig politik på budgetområdet krävs det också
              stimulanser. Det väcks nu allt fler förslag inom EU om en tillväxtpakt.
              ECB:s chef Mario Draghi har föreslagit en tillväxtpakt. Statscheferna
              och politikerna måste göra mer, och man måste agera i finanspolitiken.
            </seg>
            <seg n="0f7059dc">
              Detta var uppe även i den franska valrörelsen från Hollande.
              Merkel har också sagt att hon nu är bredd att diskutera de frågorna.
              Frågan till statsrådet är: Är också regeringen intresserad av
              att se en tillväxtpakt?
            </seg>
          </u>
          <note type="speaker" n="d0f827f9">
            Anf. 31 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-7ddcd1ab08948707-1" n="0a69040d">
            <seg n="2c555bd6">
              Herr talman! Den som är satt i skuld är inte fri, sade en tidigare
              partiledare för det parti som Tommy Waidelich representerar.
            </seg>
            <seg n="19f24d9f">
              En utgångspunkt för hur jag ser på en ekonomisk kris handlar
              om: När man har en skuldkris kanske inte lösningen är att man
              skuldsätter sig mer. Det är väldigt viktigt att tänka på när man
              går in i detta.
            </seg>
            <seg n="4c51de92">
              Du nämnde tidigare den finansiella sektorns risktagande och att
              det är ett problem. Det håller jag definitivt med om. Den finansiella
              sektorn måste mycket mer än tidigare bära de rättmätiga kostnaderna
              för vad som har hänt.
            </seg>
            <seg n="407b9f79">
              Men vad är då lösningen på detta? Vi från regeringens sida tror
              inte att det som många i oppositionen lyfter fram, nämligen en
              skatt på transaktioner, skulle vara rätt väg. Vi tror att det
              är andra åtgärder som är bättre för att kunna lindra och motverka
              bankkrisens effekter. Det kan handla om stabilitetsavgifter till
              en stabilitetsfond, och det kan handla om att höja kapitaltäckningskraven
              för bankerna. Det är två konkreta krav.
            </seg>
            <seg n="44ff839b">
              Men vi tror att just en sådan här skatt, FDT-skatten som den
              heter, skulle ge negativa effekter. Man behöver bara blicka tillbaka
              på den situation vi hade i Sverige på 1990-talet för att inte
              vilja göra samma misstag igen. Det är intressant att de partier
              som här har reserverat sig för att ha en sådan skatt lyfter fram
              att de pengar som kommer in ska komma tillbaka till nationerna.
              Men detta alternativ finns inte uppe i den europeiska debatten.
              Där handlar det om att pengarna ska gå till EU. Det är en helt
              annan utgångspunkt. Det förslag som diskuteras här är alltså över
              huvud taget inte uppe på europeisk nivå.
            </seg>
            <seg n="61eacd25">
              Talar vi om tillväxt är det också min utgångspunkt att det inte
              är fler nya toppmöten, fler nya paket, fler nya fonder och fler
              nya pakter som skapar tillväxt på marknaden. Det handlar om att
              länder gör sin hemläxa och gör mycket av det som vi gjorde i Sverige
              på 1990-talet. Det handlar om att fortsätta att avreglera marknader.
              Jag tycker att både Spanien och Italien nu har kommit i gång och
              börjat göra det man måste göra.
            </seg>
            <seg n="86775577">
              Men det handlar också om att se till att frihandeln och den inre
              marknaden verkligen får ut sin totala potential. Där har vi tillsammans
              en oerhört stor utmaning att driva i Europa.
            </seg>
          </u>
          <note type="speaker" n="f810472e">
            Anf. 32 TOMMY WAIDELICH (S) replik:
          </note>
          <u who="tommy_waidelich_3ddf03" xml:id="i-083d720a007ca420-2" n="6f2c0397">
            <seg n="a70d5469">
              Herr talman! Vi kan diskutera finansiella skatter och annat.
              Vi har varit beredda att diskutera en sådan skatt, inte minst
              om den blir global. Men detta är också ett uttryck för att den
              finansiella sektorn är underbeskattad. Vi är öppna för att även
              diskutera andra förslag som kan vara med och bidra till det allmänna.
              Nu är det skattebetalarna som har gått in och räddat många banker,
              och de får nu stå för mycket av skulderna och kostnaderna och
              inte minst effekterna av detta. Det är det som skapar frustration
              och en känsla av orättvisa.
            </seg>
            <seg n="df11f05e">
              Det är viktigt att komma ihåg just det som är uppe i debatten
              på den europeiska nivån: Visst är det viktigt att hålla i pengarna.
              Det gjorde vi i Sverige på 90-talet. Men det är också viktigt
              att vi när vi genomför saneringsprogram gör det på ett rättvist
              sätt så att vi håller ihop samhället. Vi ska inte späda på denna
              utveckling som man till exempel gör nu i Spanien, där man drar
              ned på investeringar i forskning och utveckling. Det går tvärtemot
              de intentioner som EU har inte minst i EU 2020.
            </seg>
            <seg n="229392d3">
              Det finns också förslag om att man ska kunna stimulera på andra
              sätt, till exempel via Europeiska investeringsbanken. Man talar
              om privata projektobligationer där man får överskotten till att
              investera i det offentliga, till exempel i snabbtåg och i omställning
              av energisystem.
            </seg>
            <seg n="c2d29e9e">
              Här skulle jag vilja se mer av ett engagemang från EU:s ledare.
              Jag är övertygad om att det är detta som är orsaken till att protesterna
              nu växer. Vi har en situation med en massarbetslöshet som biter
              sig fast. Det leder till precis det som statsrådet sade: Dagens
              unga är den första generation som kommer att få det sämre än sina
              föräldrar. Det finns i alla fall en stor och påtaglig risk för
              detta.
            </seg>
            <seg n="79c8ffce">
              Jag skulle vilja ta den vante som statsrådet talar om när det
              gäller globalisering och att EU ska vara en förebild på det globala
              planet. Jag skulle vilja se ett ökat engagemang, inte minst i
              de internationella organisationerna, till exempel när det gäller
              frågor om arbetstagares rättigheter, internationella miljöregler
              och rättvisa handelsvillkor.
            </seg>
            <seg n="7a931db6">
              Det är detta vi har yrkat på i reservation 3, som jag yrkar bifall
              till liksom reservation 13, som jag utgår från att andra senare
              kommer att ta upp.
            </seg>
          </u>
          <note type="speaker" n="fcded0bc">
            Anf. 33 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-7ddcd1ab08948707-2" n="0a69040d">
            <seg n="b6143d39">
              Herr talman! Vi kan inte spendera pengar som vi inte har; det
              är en fullkomlig ekonomisk självklarhet. På samma sätt som Tommy
              Waidelich sade att vi måste hålla i våra egna pengar vilket Sverige
              också har gjort och tagit ansvar för under många perioder måste
              också Europa göra det.
            </seg>
            <seg n="09917e28">
              Vi måste reformera och öppna den inre markanden och se till att
              vi får skjuts på den. Den har en otrolig potential med 500 miljoner
              individer. Det är en marknad som vi inte alls har utnyttjat på
              det sätt som vi borde ha gjort. Utöver detta är det viktigt att
              vi nu tillsammans samlar oss och ser till att långtidsbudgeten
              får ett så bra resultat som möjligt. Jag vet att vi har en stark
              samsyn på detta i denna kammare.
            </seg>
            <seg n="af4d6266">
              Det handlar förstås om att få in mer pengar till innovationer,
              till gränsöverskridande infrastruktur, till forskning med mera.
              Men det handlar också om att våga fatta de svåra beslut som vi
              måste fatta. Det är exempelvis oacceptabelt att över 40 procent
              av EU:s gemensamma pengar går till jordbruksstöd. Här måste vi
              reformera också regionalpolitiken.
            </seg>
            <seg n="5368b1a8">
              Jag kan nämna att samtidigt som Sverige har en allians som vill
              banta EU:s budget och som vill få en mer receptiv och ansvarsfull
              politik bygger vi en annan allians vad gäller jordbruksstödet.
              Där försöker vi tillsammans med länder som Polen, Storbritannien
              och andra få ned direktstöden. För att få loss mer pengar till
              tillväxt, innovationer, framtiden och framsteg måste man fatta
              dessa tuffa beslut.
            </seg>
            <seg n="46091592">
              Förutom att öppna skyddade sektorer för konkurrens, något som
              inte minst ett land som Italien är ett utmärkt exempel på och
              där man måste reformera, tycker jag att det är viktigt att nämna
              kvinnors roll på arbetsmarknaden. Om kvinnor och män skulle arbeta
              i lika stor utsträckning i EU i dag skulle det kunna höja bnp
              med över 20 procent. Här finns en otrolig stor tillgång och kraft
              när det gäller att se till att fler kvinnor får chansen att visa
              upp sina kunskaper, tjäna egna pengar och bli oberoende.
            </seg>
          </u>
          <note type="speaker" n="a053bb89">
            Anf. 34 LARS OHLY (V) replik:
          </note>
          <u who="lars_ohly_517dae" xml:id="i-05dad7e2e5dbefdd-4" n="9b59bf48">
            <seg n="fe248657">
              Herr talman! Det finns saker i Birgitta Ohlssons anförande som
              man lätt kan instämma i. Det finns också mycket som man kan reagera
              emot.
            </seg>
            <seg n="6c6a7255">
              Det som jag framför allt vill använda min repliktid till gäller
              den ekonomiska krisen. Det finns en risk för att man använder
              krisen till att förstärka argumenten för sin egen politik alldeles
              oavsett vad som har orsakat krisen. Det vi ser just nu, när EU
              går ganska hårdhänt in i medlemsländernas ekonomiska förhållanden
              med starka krav på nedskärningar, avregleringar, utförsäljningar
              och privatiseringar är att man inte alls har förstått vari krisen
              består. Jag är rädd att inte heller Birgitta Ohlsson till fullo
              har insett vad det är som har förorsakat krisen. Vad Birgitta
              Ohlsson sade i sitt anförande var att detta är regeringar som
              har misskött sina länders ekonomier. Det är en alldeles för vag
              definition av hur krisen har uppstått.
            </seg>
            <seg n="c1c6689f">
              Det handlar om euron ett centraliserat ekonomiskt system med
              en penningpolitik som inte kan anpassas till olika länders olika
              konjunkturförhållanden. Det handlar om den globala finanskrisen,
              som slog extra hårt mot några av länderna. Det handlar om bankernas
              girighet och om hur det finansiella systemet i dag inte har någon
              egentlig styrning från demokratiskt håll. Det handlar om korruption
              i vissa fall och om en bristande möjlighet att ta in skatter,
              framför allt i det grekiska fallet.
            </seg>
            <seg n="8ccb2229">
              Birgitta Ohlsson säger att om vi har en skuldkris kan man inte
              skuldsätta sig mer. Men om vi har en eurokris tycker hon att vi
              ska ha mer av euron. Hon tycker till och med att Sverige ska ansluta
              sig till euron. Det är kanske inte den vettigaste slutsatsen av
              en eurokris. Att fortsätta med mer av samma i dagens läge leder
              till mer fattigdom, mindre jämställdhet, mindre jämlikhet, ökade
              klassklyftor och ökad arbetslöshet. Det är tyvärr en politik som
              regeringen ibland verkar ha alldeles för stor acceptans för.
            </seg>
          </u>
          <note type="speaker" n="8be9a299">
            Anf. 35 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-7ddcd1ab08948707-3" n="0a69040d">
            <seg n="675317e3">
              Herr talman! Sedvanlig vänsterpartiretorik går ut på att det
              alltid är eurons fel. Vi kan som flera talare har konstaterat
              tidigare bara slå fast att det finns länder som har haft en tuff
              ekonomisk kris och som har euron som valuta. Det finns andra länder
              som har klarat sig under krisen på ett bra och tydligt sätt och
              som även har varit de mest dominerande länderna under krisen och
              som har euron som valuta. Man gör det enkelt för sig själv genom
              att skylla allting på euron, för det stämmer inte.
            </seg>
            <seg n="dd555102">
              Däremot kan man ha en relevant kritik och vara efterklok. Banden,
              statistiken och kraven när det gäller de länder som har fått euron
              som valuta borde ha varit tuffare. Man borde ha implementerat
              bättre, och man borde se till att de regler som man hade satt
              upp följdes. Där kan man vara efterklok och tycka att det hela
              borde ha styrts upp tidigare.
            </seg>
            <seg n="b51df534">
              Det intressanta är dock slutsatserna när det gäller de länder
              som vi talar om nu, exempelvis Grekland inte minst efter det val
              som skedde nu i söndags. Partier som valde att gå till val på
              en populistisk retorik, att säga nej till åtstramningspaket, att
              säga nej till ansvar och att säga ja till enkla lösningar fick
              stöd. Det gäller både på den kommunistiska kanten och i form av
              nynazistiska partier. Men det som är intressant är också att samtliga
              tre partier som fick mest stöd det socialdemokratiska Pasok, det
              konservativa Ny Demokrati men också det nya vänsterpartiet Syriza
              vill att Grekland ska vara kvar i Europeiska unionen. De vill
              också att Grekland ska ha kvar euron som valuta. Detta har alltså
              kommit fram genom ett demokratiskt val, och det är viktigt att
              se att man inte tror att lösningen är att vare sig lämna euron
              eller att lämna EU som projekt, vilket ju är Lars Ohlys och Vänsterpartiets
              politik i denna kammare.
            </seg>
            <seg n="7fb57d83">
              Vad är alternativen när man inte har några pengar att spendera?
              Är alternativet att inte fortsätt med några reformer över huvud
              taget? Och vem ska betala i slutändan? Det blir andra länders
              skattebetalare.
            </seg>
            <seg n="74ddaa90">
              Det är fortfarande självklart att om vi ställer upp och lånar
              ut pengar till andra länder, vilket vi gör efter att denna riksdag
              har fått fatta beslut om det, måste vi också kunna ställa krav
              på vad pengarna ska användas till. Det är vanligt sunt bondförnuft.
            </seg>
          </u>
          <note type="speaker" n="3b1d6fb2">
            Anf. 36 LARS OHLY (V) replik:
          </note>
          <u who="lars_ohly_517dae" xml:id="i-05dad7e2e5dbefdd-5" n="9b59bf48">
            <seg n="9de0dfc7">
              Herr talman! Birgitta Ohlsson ska nog akta sig för att luta sig
              mot vänsterpartiet Syriza i argumentationen. Då kommer hon att
              tvingas till en hårdför retorik mot nedskärningspolitiken och
              de avtal som har pressats på grekerna och som har lett till ytterligare
              fattigdom, massarbetslöshet och uppsägningar. Den retoriken kanske
              inte stämmer riktigt överens med regeringens hållning i övrigt.
            </seg>
            <seg n="e96cffc3">
              Nu ser vi hur människor blir fattigare i krisens spår. Det oroar.
              Det oroar säkert också regeringen och Birgitta Ohlsson.
            </seg>
            <seg n="ef5ddcfa">
              Men vad regeringen och Birgitta Ohlsson förespråkar är mer av
              den politik som har lett till denna ökande fattigdom. Det är mer
              av centralisering och mer av ekonomisk politik som bestäms utifrån
              de stora ländernas villkor och som därför passar illa för länderna
              i Europas periferi.
            </seg>
            <seg n="05e2a016">
              Min poäng är inte att det inte fanns euroländer som klarade sig
              bra. Min poäng är tvärtom just att det inte går att ha en centraliserad
              penning--, valuta- och räntepolitik utan att vissa gynnas när
              andra missgynnas. Om man anpassar räntepolitiken till Tysklands
              ekonomiska utveckling kommer andra länder att missgynnas. Det
              är precis det vi har sett.
            </seg>
            <seg n="5eb22165">
              Nu ifrågasätts kvinnors rättigheter i spåren av krisen. De fackliga
              rättigheterna är hårt trängda. Människor får lönesänkningar, och
              möjligheterna att ens överleva i värdighet minskar för många.
              Då menar jag att man ska ta det grekiska valresultatet på allvar.
              Det är inte bara ett protestval utan också ett val som säger nej
              till den enda vägens ekonomiska politik. Det finns aldrig bara
              ett alternativ i politiken. Det måste finnas ett alternativ som
              står för social rättvisa, solidaritet och som inte innebär att
              alla rättigheter som människor har tillkämpat sig ska ifrågasättas
              eller att människor ska hindras från att utöva dem.
            </seg>
          </u>
          <note type="speaker" n="3e0d07df">
            Anf. 37 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-7ddcd1ab08948707-4" n="0a69040d">
            <seg n="035dd75d">
              Herr talman! Jag känner också en stark solidaritet med det grekiska
              folket. På samma sätt som lettiska lärare, som har fått sina löner
              nedskurna med 25 procent, lider många greker i dag. Men att jag
              känner solidaritet med det grekiska folket innebär inte att jag
              känner solidaritet med tidigare grekiska regeringar, som inte
              har fört en ansvarsfull ekonomisk politik. Det är en stor skillnad.
            </seg>
            <seg n="5b994b29">
              De stora utmaningar som grekerna har handlar om att det är ett
              land som inte har tagit itu med en stor svart sektor. Det är ett
              land där människor som är mycket rika 20 procent av världens handelsflotta
              ägs av greker inte betalar särskilt mycket skatt. Folket har inte
              haft ett förtroende där skatter har betalats in så att man också
              har kunnat se att pengar kommer in till god välfärd.
            </seg>
            <seg n="3fa5166e">
              Det handlar om att ta itu med korruptionen. Det handlar om stora
              grundläggande utmaningar som är en självklarhet om man ska bygga
              upp en stabil välfärdsstat. Det är viktigt att se.
            </seg>
            <seg n="7f22956d">
              Frågan är vad som är lösningen i dag. Är det bara att vända grekerna
              ryggen? Nej, man måste såklart ställa krav. Att ställa krav är
              att bry sig om att grekerna ska kunna komma tillbaka igen och
              få en utveckling, en utväg för landet. Men då räcker det inte
              för grekerna att sitta på avbytarbänken och skylla på euron, utan
              man måste också vara aktiv på fältet.
            </seg>
            <seg n="536c9b23">
              Jag tror att de reformer som Italien och Spanien gör nu och som
              flera länder i Baltikum har gjort vi talar väldigt lite om den
              otroligt tuffa kris som de baltiska länderna har drabbats av också
              har lett till att länder är på väg ut ur krisen. Den resan är
              tuff och jobbig, och vi ska stötta Grekland på många olika sätt,
              men de måste göra denna resa. Det finns ingen annan utväg.
            </seg>
          </u>
          <note type="speaker" n="56d57b0e">
            Anf. 38 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1617d252c518f4b0-7" n="5d2ab778">
            <seg n="db9ca505">
              Herr talman! Birgitta Ohlsson sade när hon förra året höll sitt
              anförande om Europeiska unionens verksamhetsberättelse att Lissabonfördraget
              kommer att vara en milstolpe i framtiden. I dagens anförande säger
              hon att ett fördjupat samarbete är viktigt av säkerhetsskäl.
            </seg>
            <seg n="4fcc99b3">
              Då undrar jag: På vilket sätt stärker fördraget EU att bli ett
              mer öppet, effektivt och demokratiskt samarbete? Birgitta Ohlsson
              uttalade också att det som rör alla länder ska beslutas gemensamt.
              Vilka frågor berör EU:s alla länder?
            </seg>
            <seg n="51b9d12a">
              I vårt Europa berör allt alla, säger Birgitta Ohlsson också.
              Då undrar jag: Vem är det som bryr sig om vad som berör det svenska
              folket?
            </seg>
          </u>
          <note type="speaker" n="03e4db48">
            Anf. 39 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-7ddcd1ab08948707-5" n="0a69040d">
            <seg n="ed1f9294">
              Herr talman! Om man tror på grundläggande mänskliga fri- och
              rättigheter blir man mycket berörd och vill agera när romer förtrycks
              i Rumänien. Då blir man förbannad när en Prideparad förbjuds i
              något land i Östeuropa. Då blir man förbannad när populistiska
              partier hetsar och hotar mot utsatta grupper och använder skuldkrisen
              för att vinna mer kraft i politiken. Det handlar om mänskliga
              värderingar som är universella och inte stannar vid den svenska
              nationens gräns.
            </seg>
            <seg n="dd7ec81d">
              Sverige är inte en isolerad ö. Sverige är ett land som är beroende
              av resten av Europa. Ekonomiskt sett sker två tredjedelar av vår
              handel på den inre marknaden, och andelen kan bli ännu större
              om vi får i gång den inre marknaden ännu mer.
            </seg>
            <seg n="462acb5a">
              För att påverka och vara en stark röst i världen kan man inte
              stå ensam uppe i norra Europa och gapa. Man måste ha ett starkt
              stöd från andra för att få den verkliga tyngden.
            </seg>
            <seg n="4eb71394">
              Vi är beroende, och för att våra barn och barnbarn ska kunna
              ha en god välfärd måste vi också tillsammans med andra länder
              få i gång tillväxt. Det kan man inte skapa på hemmaplan. Det är
              ett samarbete man måste ha.
            </seg>
            <seg n="44ca6e76">
              Via Lissabonfördraget har vi faktiskt fått ett mer demokratiskt
              Europa. Jag tycker att man kan ha goda synpunkter på att det fanns
              för lite demokrati i tidigare fördrag, men det har gått i rätt
              riktning.
            </seg>
            <seg n="d7656c69">
              De svenska folkvalda Europaparlamentarikerna är valda av svenska
              folket för att påverka de intressen som vi har i Bryssel. Där
              har de i Europaparlamentet fått mer makt. Det är viktigt att vi
              fortsätter denna demokratiska resa. Man kan dock inte säga att
              EU var mer demokratiskt tidigare, och man kan inte säga att vi
              får mer makt och inflytande om vi lämnar Europa och unionen. Det
              är totalt fel väg att gå.
            </seg>
          </u>
          <note type="speaker" n="0fc76d49">
            Anf. 40 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1617d252c518f4b0-8" n="5d2ab778">
            <seg n="2a3a111e">
              Herr talman! Jag delar inte Birgitta Ohlssons åsikt i den här
              frågan. Makten utgår från svenska folket och inte från Europa.
              Har man den syn som Birgitta Ohlsson företräder tycker man att
              det är de i Europa som ska avgöra vad som ska beslutas i Sverige.
              Det är också så det ser ut. Det handlar inte om samarbete, om
              att komma överens i stora och övergripande frågor eller om att
              lösa prekära situationer. Det handlar om att ta makt från de nationella
              parlamenten och ge den till Europas parlament och framför allt
              till Bryssel och EU-kommissionen. Det är detta som EU handlar
              om. Det handlar inte om ett samarbete.
            </seg>
            <seg n="f1fc9d4a">
              Skulle det handla om ett samarbete skulle man ju fråga vad övriga
              länder tycker och anpassa sig efter det. I dag är det dock väldigt
              få frågor som beslutas i enighet. Det Birgitta Ohlsson kallar
              demokrati innebär i stället att 65 procent av befolkningen och
              14 medlemsländer kan besluta vad Sverige ska tycka, förutom på
              de få kvarvarande politiska områden där det fortfarande krävs
              enhällighet.
            </seg>
            <seg n="c87e1e1c">
              På de områden där det fortfarande krävs enhällighet stretar inte
              regeringen på något sätt emot för att få mer makt tillbaka till
              Sverige, utan man godkänner i princip allt med vissa små justeringar.
              Där har vi skillnaden i demokratisyn mellan Sverigedemokraterna
              och regeringen.
            </seg>
            <seg n="1a69f801">
              Vi sverigedemokrater tycker att makten utgår från svenska folket
              när man avgör vad som ska ske i Sverige. Stora, övergripande frågor
              är vi välvilliga till att diskutera och samarbeta om, men vi vill
              inte, till skillnad från regeringen, flytta över makten från Sverige
              till Europa.
            </seg>
          </u>
          <note type="speaker" n="ab9dd83f">
            Anf. 41 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-7ddcd1ab08948707-6" n="0a69040d">
            <seg n="f5cd0569">
              Herr talman! Genom Lissabonfördraget har det svenska folket genom
              valda representanter fått mer makt att påverka. Vi väljer också
              en riksdag här, som i sin tur blir en regering som också påverkar
              och står upp för svenska intressen. Det gör vi hela tiden.
            </seg>
            <seg n="fd609c7e">
              Vi slåss för de värderingar som svenska folket tycker är viktiga.
              Vi slåss för öppenhet och för att dokument ska vara tillgängliga
              runt om i unionen, vilket är ett sätt att stärka demokratin. Vi
              slåss för ett Europa som inte har stängda gränser och fortsätter
              utvidgningen. Vi slåss för att få en gemensam och generös asylpolitik.
            </seg>
            <seg n="2184b4b7">
              Vi slåss för att de gränsöverskridande frågor som man inte kan
              lösa här på hemmaplan ska lösas tillsammans av de 27 länderna
              i unionen.
            </seg>
            <seg n="696b2a58">
              Vi skulle inte kunna lösa allt ifrån gränsöverskridande brottslighet
              till gränsöverskridande klimatutmaningar och andra gränsöverskridande
              problem alldeles på egen hand. Ensam är inte stark.
            </seg>
            <seg n="ea0b5c94">
              Här skiljer Sverigedemokraterna ut sig mot många av de övriga
              partierna. Vi har insett att man måste samarbeta för att kunna
              få politiskt resultat i en fråga. Det är väldigt viktigt att se
              den stora skillnaden där.
            </seg>
          </u>
          <note type="speaker" n="347440c1">
            Anf. 42 JULIA KRONLID (SD):
          </note>
          <u who="julia_kronlid_4ece83" xml:id="i-3ac0bae51e4bd5e2-0" n="8c3efc87">
            <seg n="7a709c46">
              Herr talman! Alliansens favorituttryck, att EU:s utrikespolitik
              är vår utrikespolitik, återfinns även i årets betänkande. Med
              den inställningen verkar det nästan som om Alliansen vill ändra
              regeringsformen till att EU ska sköta all utrikespolitik och alla
              internationella kontakter.
            </seg>
            <seg n="f107792b">
              Tycker vår EU-minister verkligen att Sverige ska vara som autonoma
              regioner, till exempel Grönland, Färöarna eller Åland, som inte
              alls har någon egen utrikes- eller försvarspolitik?
            </seg>
            <seg n="5e6524d5">
              Utrikespolitik handlar om suveräna staters förhållande till tredjeland.
              Det är förhållanden som kan påverkas av ekonomiska, kulturella,
              historiska, geografiska eller språkliga band, och det faller sig
              naturligt att det är svårt att uppnå enighet inom alla områden.
              Även om det fortfarande ska råda konsensus i utrikespolitiken
              i EU anser vi att den nya utrikestjänsten EEAS i sin strävan att
              samordna utrikespolitiken går mot en alltmer överstatlig inriktning
              som riskerar att underminera medlemsstaternas egen utrikespolitik.
            </seg>
            <seg n="39a57017">
              Herr talman! Sedan i maj 2011, då en FN-resolution antogs om
              EU:s deltagande i FN:s arbete, har EU:s representanter också fått
              rätten att framföra EU:s ståndpunkter i generalförsamlingen. Sverigedemokraterna
              menar att det här finns en risk att det är EU som ska sätta agendan
              i generalförsamlingen och att avvikande åsikter mellan medlemsstaterna
              helst inte ska få förekomma. Vi anser också detta vara ett steg
              närmare att EU ska erkännas som en federal stat, vilket vi motsätter
              oss.
            </seg>
            <seg n="81ab40e8">
              Folkpartiet och Fredrik Malm gjorde också tidigare klart att
              strävan är att EU ska bli en stormakt som ska mäta sig med Kina
              och USA.
            </seg>
            <seg n="f9df1cf3">
              Sverigedemokraterna vill i stället värna om Sveriges utrikespolitiska
              intressen, och vi ställer oss bakom ett mellanstatligt samarbete
              i stora övergripande frågor. Men så länge dagens förhållande kvarstår
              vill vi så klart ändå vara med och påverka inriktningen i den
              utrikespolitik som EU för.
            </seg>
            <seg n="6b6dd6fa">
              Herr talman! Sverigedemokraterna är kritiska till den nordiska
              stridsgruppen i EU. Medlemsstaterna har tio dagars veto att hålla
              inne med sitt truppbidrag vid beslut om truppinsats från EU. Allt
              pekar dock på att det svenska engagemanget i EU:s stridsgrupper
              är en övergångsfas innan vi hamnar i ett gemensamt EU-försvar.
              Det är ytterst tveksamt om denna utveckling är förankrad hos det
              svenska folket, då Sverige länge värnat om neutralitet och alliansfrihet.
            </seg>
            <seg n="1e0a40e7">
              Herr talman! En fråga som tidigare har berörts i dagens debatt
              är frågan om Sveriges agerande i EU gällande Västsahara. Socialdemokraterna
              har här ett förslag om att Sverige inom EU bör verka för ett erkännande
              samt att folkrätten ska respekteras i avtal som rör naturresurser
              och fiske. Detta var tänkt att bli en gemensam reservation från
              Socialdemokraterna, Miljöpartiet och Vänsterpartiet. Detta gjorde
              Tommy Waidelich tydligt i utrikesutskottet.
            </seg>
            <seg n="0c0494ae">
              Sedan hände någonting. Vi från Sverigedemokraterna valde att
              också stödja förslaget. Då hoppade Socialdemokraterna plötsligt
              av. Vad var förklaringen från Socialdemokraterna och Urban Ahlin
              till detta? Jo, att Socialdemokraterna vill erkänna Västsahara
              i dag och att vi vill att det sker genom folkomröstning och fredliga
              förhandlingar. Därför kan vi inte gemensamt uppdra åt regeringen
              att verka för ett erkännande.
            </seg>
            <seg n="79981c6a">
              Jag kan inte annat än instämma i det Lars Ohly sade, att det
              är ytterst märkligt att bara för att Socialdemokraterna vill erkänna
              Västsahara vill de inte inom EU verka för ett erkännande av Västsahara.
            </seg>
            <seg n="66af1678">
              För det första har Socialdemokraterna också framfört vikten av
              folkomröstning och fredsförhandlingar i sin utrikespolitiska motion.
              För det andra är det väl vårt problem om vi väljer att stödja
              ett förslag från er även om vi inte skulle ha exakt samma utrikespolitik
              över lag i den frågan. För det tredje är detta ett förslag om
              Sveriges agerande inom EU det handlar om det. Då anser jag att
              det är just det vi ska förhålla oss till. Och där är vi överens.
              Vi stöder ju ert förslag när det gäller detta.
            </seg>
            <seg n="8814dc62">
              För mig är det ganska uppenbart att Socialdemokraterna inte ville
              få igenom ett förslag med stöd av oss, vilket är ett mycket märkligt
              agerande och rena sandlådefasoner i ett demokratiskt land som
              Sverige. Om någon framöver skulle välja att stödja ett förslag
              från oss i Sverigedemokraterna skulle inte min strategi vara att
              finna så många anledningar som möjligt till att förslaget inte
              borde stödjas av andra. Urban Ahlin uttryckte det i Svenska Dagbladet
              som att de framöver ska utforma förslag på ett sätt som minskar
              chansen att de får ett brett stöd och därmed kan gå igenom. Betyder
              det att Socialdemokraternas nya strategi är att få igenom så få
              förslag som möjligt, så att vår statsminister och regeringen kan
              sitta trygga i båten?
            </seg>
            <seg n="9b149513">
              Sverigedemokraterna ställer sig starkt kritiska till det sätt
              som Marocko under alla dessa år har motarbetat en folkomröstning
              och hanterat den humanitära situationen i området. Vi tycker inte
              att omvärlden gör tillräckligt. Därför anser vi att EU borde sätta
              press på Marocko för att se till att den utlovade folkomröstningen
              blir av. Oppositionen hade här en chans att ge en tydlig uppmaning
              till regeringen att inom EU verka för ett erkännande av Västsahara.
              Men detta lyckades, som sagt, Socialdemokraterna stoppa genom
              att ställa sig på Alliansens sida i denna fråga. Man kommer i
              dagens votering att rösta emot sitt eget förslag trots att vi
              är överens om målsättningen om ett självständigt Västsahara.
            </seg>
            <seg n="fab27288">
              Nog om detta.
            </seg>
            <seg n="b4dc397b">
              Herr talman! När det gäller EU:s förhållande till det östra och
              södra grannskapet vill Sverigedemokraterna framhålla vikten av
              att villkoren och kraven för att ingå associationsavtal och partnerskap
              för rörlighet och ekonomisk integration måste skärpas. Till exempel
              står EU inför att teckna frihandelsavtal med Egypten. Då anser
              vi att man bör ställa högre krav när det gäller den kristna minoritetens
              rättigheter och kvinnors rättigheter bland annat.
            </seg>
            <seg n="e5db744c">
              EU-parlamentet har också röstat ja till ett frihandelsavtal med
              Marocko, men att rättigheterna för folket i Västsahara i de förhandlingarna
              kommer att lyftas fram är föga troligt. Här hade det varit bra
              om vi hade fått en uppmaning till regeringen att verka för att
              Västsaharas rättigheter ska finnas med, men det gick tyvärr inte.
            </seg>
            <seg n="04d659e1">
              Jag vill också ifrågasätta att EU genom sin grannskapspolitik
              vill gå så långt som att i princip ge det södra grannskapet alla
              rättigheter som ett medlemskap innebär utan att de egentligen
              formellt har möjlighet att bli medlemmar samtidigt som konditionaliteten
              i de här förhandlingarna, enligt mig, fortfarande är väldigt bristfällig
              i praktiken.
            </seg>
            <seg n="c93f8c8e">
              Herr talman! Det har i dag talats om att grundtanken med EU från
              början var ett fredsprojekt och ett mellanstatligt samarbete.
              Den grundtanken ställer jag mig givetvis bakom. Jag firar gärna
              Europadagen om det handlar om att fira fred och samarbete i Europa.
              Men med den överstatliga inriktningen, där EU bestämmer över alltmer
              detaljer i medlemsstaterna, och det misslyckade europrojektet
              anser jag att nuvarande EU snarare skapar en grund för konflikter.
              Denna överstatliga makt som går i riktning mot att bli en stormakt
              tycker jag inte är så mycket att fira, tyvärr.
            </seg>
            <seg n="3023c9a9">
              Herr talman! Jag skulle också vilja framföra kritik mot inriktningen
              i EU:s biståndspolitik. Varje år ger EU stora biståndsmedel via
              generellt budgetstöd och sektorsbudgetstöd till ett stort antal
              länder. Trots att EU-kommissionen tagit fram en del krav och villkor
              för budgetstödet har detta än så länge gett föga effekt i praktiken.
              Till exempel ger EU generellt budgetstöd till Demokratiska republiken
              Kongo och Burundi som 2011 rankades bland de 14 mest korrupta
              länderna i världen. Vi menar att det finns bättre vägar att ge
              bistånd än att ge pengar direkt in i statskassan till länder med
              så hög grad av korruption.
            </seg>
            <seg n="d4d888d8">
              EU-kommissionen har även framfört en önskan att medlemsstaterna
              och EU ska harmonisera sin biståndspolitik. Jag kan inte säga
              att jag ser EU som någon förebild i detta avseende utan vill gärna
              värna om Sveriges rätt att självt utforma sin biståndspolitik.
            </seg>
            <seg n="6cd8a133">
              Avslutningsvis vill jag säga att vi ställer oss bakom samtliga
              våra reservationer, men för tids vinnande instämmer jag i de yrkanden
              som min kollega Johnny Skalin har gjort.
            </seg>
          </u>
          <note type="speaker" n="c0b66042">
            Anf. 43 ULRIK NILSSON (M):
          </note>
          <u who="ulrik_nilsson_41b251" xml:id="i-31a11fbfcfb1de5d-0" n="bb2684b8" next="i-972c819054694b22-0">
            <seg n="85be6cca">
              Herr talman! 8 760 timmar, 27 länder, 500 miljoner människor.
              Det finns naturligtvis trådar att ta upp när man ska behandla
              ett års verksamhet i Europeiska unionen. Att välja ämne är inte
              lätt. Jag skulle kunna prata om olika sakbeslut, där jag kan säga
              att det där tycker jag är rätt, och det där tycker jag är fel.
              Jag kan kritisera det ena, och jag kan ta avstamp och säga bra
              gjort om det andra.
            </seg>
            <seg n="2a4c7033">
              Jag skulle kunna ta upp finanskrisen och diskussionerna om vad
              som kommer i Europa. Jag skulle kunna lyfta upp något problemområde.
              Jag skulle till och med kunna hitta på egna problem, som inte
              finns, genom att lägga samman idéer. Vi har sett några exempel
              på det i debatten.
            </seg>
            <seg n="30b37f13">
              Jag skulle också kunna ta upp saker som snarare berör inrikespolitiska
              ärenden än detta betänkande. Men, herr talman, jag ska faktiskt
              börja med två personliga möten och reflexioner.
            </seg>
            <seg n="a67e0135">
              För drygt ett år sedan hade jag möjlighet att besöka Baskien.
              Där träffade jag en man som talade om att han hade stått på de
              baskiska separatisternas sida, inte den militanta delen men den
              politiska delen. Han var en äldre herre som var intresserad av
              baskisk kultur och baskiskt utbyte, och han sade så här: Med EU
              är faktiskt den baskiska separatisten död, därför att vi kan inom
              ramen för EU-samarbetet med både Frankrike och Spanien i dag ha
              precis det kulturella utbytet över gränserna som vi kämpade för
              på 70- och 80-talet. Nu finns det egentligen ingen politiskt motiverad
              separatism längre. De som strider nu gör det av andra skäl, inte
              för saken.
            </seg>
            <seg n="73a462ad">
              Det är klart att där ser vi hur EU har kunnat innebära två positiva
              saker. Dels kan de ha sin kultur i Baskien och utveckla den, dels
              ökar säkerhetsläget för alla oss andra. Detta tycker jag visar
              storheten i Europafädernas tanke när detta en gång konstruerades.
            </seg>
            <seg n="13200d4a">
              Det andra mötet var i Egypten där jag i höstas hade möjlighet
              att tala inför några olika liberala oppositionspolitiker. De sade
              att vi ser EU som en modell för oss. Då var jag tvungen att fråga
              vad de menade med det. Egypten är ju ett land, medan EU är en
              union. Då sade de att EU står för en rättsstat, demokrati, tillväxt
              och mänskliga rättigheter. EU står för sekularitet och en rimlig
              fördelning av beslutsmakt på olika nivåer.
            </seg>
            <seg n="700b60c2">
              Möjligen såg de detta såsom självklara mål för sitt arbete, men
              jag tror faktiskt också att de lite grann såg som mål att någon
              gång kunna få komma in i klubben, få en möjlighet att närma sig
              det europeiska samarbetet, därför att det står för de värden som
              är viktiga också för den liberala oppositionen i Egypten att lyfta
              fram.
            </seg>
            <seg n="dcd3f828">
              Det är just det vi i dag sluter upp kring: dessa värden och de
              värdebaserade utmaningar som vi har pratat om här tidigare.
            </seg>
            <seg n="dc2108ef">
              Är vi nu en modell och ett mål att sträva efter? Vi har öppnat
              och sagt att vi ska ha samarbete med grannskapsländerna, både
              i det östra grannskapet och i Unionen för Medelhavet, och det
              är naturligtvis för att människa till människa kunna börja föra
              vidare dessa idéer, att människa till människa kunna ge vägledning
              och råd och ta intryck av varandra.
            </seg>
            <seg n="ac8851bc">
              På Moderata kvinnoförbundets inbjudan hade jag i går möjlighet
              att lyssna på Kajsa Bergqvist som talade om att ska man bli duktig
              i idrott måste man ha mål mål som är höga och mål som kanske inte
              alltid går att nå. Hon hoppade aldrig 2,10, men med Karin Boyes
              ord, Nog finns det mål och mening i vår färd men det är vägen,
              som är mödan värd, så betydde det något att lyfta upp detta, att
              få en drivkraft att genomföra de förändringar som vägleder värdena
              framåt.
            </seg>
            <seg n="f9f3798b">
              Det tror jag är den roll vi kan spela mot många länder i vår
              omgivning.
            </seg>
            <seg n="9ff96006">
              Men det ställer också krav på oss, och vi måste möta de krav
              som man rimligen ställer på oss. Det nämndes från EU-ministern,
              och det har nämnts från andra, att också vi måste svara upp emot
              någonting. Det finns exempel; Turkiet har nämnts. Har vi verkligen
              varit öppna mot Turkiet eller är det så att också vi har ett ansvar
              för att, som Fredrik Malm sade, det inte sker speciellt mycket
              just nu?
            </seg>
            <seg n="1d84538b">
              Man kan diskutera om utvecklingen i alla avseenden går åt rätt
              håll i alla länder. Jag har bekymmer för Egypten, trots att jag
              träffat dessa företrädare. Jag har stora bekymmer för både Ukraina
              och Vitryssland. Men jag vet en sak: Finns det inte exempel så
              finns det inget som motsäger den utveckling som nu pågår, och
              därför är det faktiskt viktigt att vi står för värdena.
            </seg>
            <seg n="78719206">
              Det är därmed också viktigt att vi själva följer dessa värden
              internt, att vi öppnar mellan våra länder och står för de fyra
              friheterna och det människornas Europa som ändå dagens konstruktion
              är.
            </seg>
            <seg n="726ef30b">
              Låt mig sluta med en reflexion som jag använt tidigare. Min morfar
              lärde mig en gång i tiden att om jag knyter handen är det aldrig
              någon risk att jag tappar någonting ur den. Men det är bara när
              handen är öppen som jag har en chans att få någonting i den.
            </seg>
            <seg n="ef9aedfa">
              Herr talman! Ärade ledamöter! För mig handlar Europaprojektet
              väldigt mycket om att vi ska vara öppna och skapa intryck och
              samarbeten människor emellan.
            </seg>
          </u>
          <note n="ece6f128">
            Jag yrkar bifall till förslaget i utrikesutskottets betänkande
            och avslag på reservationerna.
          </note>
          <u who="ulrik_nilsson_41b251" xml:id="i-972c819054694b22-0" n="bb2684b8" prev="i-31a11fbfcfb1de5d-0">
            <seg n="08398aad">
              (Applåder)
            </seg>
          </u>
          <note type="speaker" n="0ef88fbb">
            Anf. 44 CARL B HAMILTON (FP):
          </note>
          <u who="carl_b_hamilton_cb6e47" xml:id="i-6b4f95bda1b64779-0" n="86764a2c">
            <seg n="bc585f81">
              Herr talman! Herr gamle trätobroder i EU-frågor, ska jag också
              lägga till.
            </seg>
            <seg n="095ff910">
              Det finns enligt min mening anledning till betydande pessimism
              om EU:s stabilitet och framtid. Jag tror också att det av det
              skälet vore bra med en informell koalitionsregering i EU-frågorna
              över blockgränsen på det sätt som rådde under Göran Perssons sista
              mandatperiod. 20022006, en ny strävan efter att utveckla praxis
              och en organisk framväxt av förtroendefullt samarbete mellan partier
              som i grund och botten vilar på Europapositiva värderingar och
              erfarenheter.
            </seg>
            <seg n="0fa2a543">
              Det allvarliga är inte i dag att regeringar faller runt om i
              Europa. Problemet är att det inte i stället kommer nya regeringar
              som är handlingsförmögna efter de regeringar som faller. I dag
              vinner EU-fientliga partier till höger och vänster, och det hindrar
              bildandet av stabila majoritetsregeringar som kan genomföra reformer
              som kan stabilisera ekonomin på kort sikt och göra de efterfrågade
              långsiktiga strukturreformerna.
            </seg>
            <seg n="6bd2b2a6">
              Det är dessa dödlägen, bland annat dominerade av debatter om
              ekonomiska blindgångare och önsketänkande och därtill med fokusering
              på främlingsfientlighet, som är det verkliga hotet mot ett stabilt
              ekonomiskt uppsving i Europeiska unionen.
            </seg>
            <seg n="9174702f">
              Det växande antalet svaga regeringar gör mig djupt pessimistisk
              om en snabb och stabil återhämtning i Europa. Lägg märke till
              att Europa kan vara ostyrbart bara inom ett år. EU-samarbetet
              kan falla alltmer i träda, gå i stå. Många länder vänder sig nu
              inåt och fokuserar alltmer på det egna och orkar inte därtill
              ta ansvar för det europeiska perspektivet och Europas bästa.
            </seg>
            <seg n="c2766cc4">
              Nu gäller inte dessa svåra ekonomiska och politiska förhållanden
              i vårt eget land Sverige. Men vårt land har just därför i dag
              ett särskilt ansvar att i en situation när många europeiska länder
              inte orkar eller kan ta ansvar för det europeiska helhetsperspektivet
              göra detta med desto större kraft.
            </seg>
            <seg n="da21a06a">
              Vi i Sverige, liksom bland annat Tyskland, har av dessa skäl
              ett särskilt ansvar att i dag lägga manken till för att Europa
              ska komma igen efter krisen och lösa kriserna i olika länder,
              eftersom vårt land och Tyskland mår mycket bättre än de flesta
              andra länder i Europa.
            </seg>
            <seg n="20f375c0">
              Vi har naturligtvis också ett egenintresse av detta. Ett splittrat,
              fragmenterat Europa där EU-samarbetet går i stå kommer att leda
              till att de stora länderna tar för sig på bland annat vår och
              andra mindre länders bekostnad. Det maktvakuum som uppstår med
              ett stagnerat EU-samarbete kommer att fyllas av Europas stormakter.
              Vi och andra små och medelstora länder får mindre inflytande i
              Europa när EU, EU-kommissionen och EU-samarbetet i allmänhet inte
              fungerar eller fungerar allt sämre.
            </seg>
            <seg n="431762ee">
              Jämbördigheten mellan olika länder kommer att urholkas. Vi går
              mot ett av stormakterna dominerat Europa, där vi andra snällt
              får rätta och packa oss på ett helt annat sätt än vi gör med dagens
              kverulerande över att de stora länderna agerar på ett stormaktsmässigt
              sätt. De kommer inte riktigt fram med det i dag därför att de
              är tvungna att sitta ned vid samma bord och delta i samma beslutsfattande
              som vi andra. Men den tiden kan successivt vara över om vi inte
              lyckas få Europasamarbetet att fungera med kraft igen.
            </seg>
            <seg n="8683e1df">
              Då blir det Tyskland och Frankrike främst naturligtvis, Italien
              som haltar fram för närvarande, Storbritannien som dess värre
              vänder Europa ryggen och Polen som är ambitiöst och självmedvetet.
              Dessa länder kommer att utgöra de starka länderna i ett Europa
              där EU-samarbetet fragmenteras alltmer. Det är därför som jag
              tror att det vore bra med en på praxis och vana byggd informell
              koalitionsregering över blockgränsen i EU-frågorna på det sätt
              som till exempel Tommy Waidelich och jag erfor i EU-nämnden under
              tidigt 2000-tal.
            </seg>
            <seg n="0745e7c1">
              Märk väl att den pessimism som jag nu ger uttryck för inte beror
              på valet av den nye franske presidenten Hollande. Han vill, liksom
              många andra europeiska politiker, vrida fokus bort från Europas
              åtstramning till tillväxtfrämjande åtgärder. Han vill komplettera
              finanspakten och han vill att man så att säga ska föra in tillväxtfrågorna
              på ett helt annat sätt än hittills.
            </seg>
            <seg n="5b628cae">
              Men han förespråkar inte, som Lars Ohly gör på ett ganska tydligt
              sätt här, en expansiv keynesiansk efterfrågestimulerande politik
              på det sätt som Mitterand gjorde på sin tid, som var en katastrof
              i Frankrike för 2030 år sedan. Problemet med Hollandes politik
              är egentligen att han vill att andra ska göra jobbet åt honom,
              nämligen ECB. Och det vill ju varken Tyskland eller ECB göra.
              Jag ska inte gå in närmare på det.
            </seg>
            <seg n="addde901">
              Den centrala fråga som återkommer här i lite olika skepnader
              är: Vems pengar ska vi ta? Den flyr man ifrån. Grekland är ett
              mycket bra exempel. Lars Ohly säger att man ska satsa. Jag hörde
              det i en debatt i morse på radion också. Men vem är man? Det finns
              ingen som vill låna ut till Grekland längre. Det finns ingen som
              är beredd att ställa ut garantier för ett lån till Grekland. Vem
              är man som ska göra detta? En vind som säger nej, sade Lars Ohly
              vackert tidigare. Men vem ska finansiera den vind som säger ja?
            </seg>
            <seg n="b23e16a4">
              Många säger tillväxt inte åtstramning. Det låter ju kul. Men
              de brukar inte berätta vem som ska låna ut pengarna, för det krävs
              ju om man ska få en snabb expansiv politik.
            </seg>
            <seg n="cd40d257">
              Bristen på besked gäller inte bara personer på vänsterkanten
              i Sverige, ungefär som Lars Ohly, som vi har hört här i dag, utan
              allt fler populister både till vänster och till höger i hela EU.
              Det är ju detta som är kruxet i den uppkomna situationen, att
              det inte finns något annat alternativ än att spara och höja skatter,
              därför att det inte finns någon ny långivare. Det finns ingen
              i världen som vill låna ut till flera av de här länderna. Därför
              är det på det sättet en den enda vägens politik, men på ett betydligt
              dystrare sätt än regeringen Bildt skrev ut i början av 1990-talet.
            </seg>
            <seg n="a725ee0d">
              Lars Ohly låtsas inte om att ingen vill låna ut. Han vill bara
              satsa. Men vems pengar ska han satsa? Lars Ohly vill avskaffa
              euron, och han tycks tro att länder kan devalvera sig till rikedom.
              Det är ju det han vill. Var och en ska ha sin egen nationella
              valuta. Devalveringen leder ju till högre inflation. Vi kan tänka
              lite på de grekiska pensionärer som har sina pensioner givna i
              drachmer. Det är inte indexerat. Det är naturligtvis ett sätt
              att undergräva deras köpkraft som Lars Ohly förespråkar.
            </seg>
            <seg n="215eef06">
              Eller är svaret på vems pengar vi ska ta nu är inte Lars Ohly
              här, men han ska inte undgå kritiken för det att han vill vara
              solidarisk med sina egna pengar? Nej, det har vi inte hört något
              förslag om. Är det någon som har hört att Vänsterpartiet föreslår
              att Sverige ska låna ut pengar till Grekland? Nej.
            </seg>
            <seg n="e0269cff">
              Det är faktiskt så att medan vi andra i den här kammaren beslöt
              oss för att låna ut pengar till Irland var det två partier som
              sade nej. Det var Sverigedemokraterna och Vänsterpartiet. Här
              var alltså ett program på Irland för att hjälpa upp den ekonomiska
              situationen i det landet, ett land som styrs av en demokratiskt
              vald regering. Denna regering välkomnade Sveriges stöd för den
              irländska återhämtningsprocessen. Var var den vänsterpartistiska
              solidariteten då? Den fanns inte. Det var ett av de två partier
              som i Sveriges riksdag gick emot att man skulle stödja Irland
              med lån. Vems pengar ska vi ta? Vi ska absolut inte ta Sveriges
              pengar. Det var Vänsterpartiets recept.
            </seg>
            <seg n="849f5137">
              Vänsterpartiet står alltså som vanligt för mycket snack men inte
              verkstad. De kan tala vackert på första maj och på sina möten
              om solidaritet och sjunga Internationalen , men när det kommer
              till verkstad är de borta. Då finns det inga pengar. Lars Ohly
              skulle aldrig drömma om att föreslå sina egna väljare att hjälpa
              till med Grekland, men andras pengar är han beredd att väldigt
              gärna spendera.
            </seg>
            <seg n="a6854445">
              Den skadliga effekten av populisternas politik i Europa ligger
              inte i att de ska spendera en massa pengar, för de kan inte låna
              upp dem. Den ligger i att man förhindrar att det i land efter
              land kan bildas stabila regeringar som kan fatta beslut om stabilisering
              på kort sikt och nödvändiga reformer på lite längre sikt. Populisterna
              undergräver regeringarnas stabilitet och handlingsförmåga.
            </seg>
            <seg n="10dc8f74">
              Jag tror att det är väldigt viktigt, inte bara på Europadagen
              utan i allmänhet, att i Sverige och i andra länder också för den
              delen tala väl om det europeiska samarbetet, att inte vara felfinnare
              det är en lätt konst utan att stötta EU och ta ett starkt ansvar
              för Europasamarbetet.
            </seg>
            <seg n="8f11abad">
              Jag tycker också att man ska påminna om det som EU har uträttat
              vad beträffar mänskliga rättigheter, hbt-personers rättigheter,
              senast i Östeuropa, och rättsstaten. Dessa länder har haft EU-medlemskapet
              som en ledstjärna under sin frihetstid efter kommunismens fall.
              Även som deltagare i det europeiska samarbetet har det varit ohyggligt
              viktigt för människors villkor i dessa länder. Det är lätt att
              glömma bort. Hälsan tiger still. Men glöm inte bort att utan Europeiska
              unionen hade EU:s östutvidgning naturligtvis aldrig ägt rum per
              definition, men det hade också varit ett väldigt mycket obehagligare
              Östeuropa. Det är jag helt övertygad om.
            </seg>
          </u>
          <note type="speaker" n="66270171">
            Anf. 45 TOMMY WAIDELICH (S) replik:
          </note>
          <u who="tommy_waidelich_3ddf03" xml:id="i-083d720a007ca420-3" n="6f2c0397">
            <seg n="40a9997f">
              Herr talman! Jag tackar Carl B Hamilton för den öppna handen.
              Jag tror att det är viktigt och klokt för en minoritetsregering
              att ha just det förhållningssätt som Carl B Hamilton ger uttryck
              för, att försöka hitta lösningar i riksdagen. Vi jobbade ju ihop
              fram till 2006 när jag var ordförande i EU-nämnden och Carl B
              Hamilton var vice ordförande. Det fungerade bra, men det fungerade
              inte bara på grund av oss två utan det fungerade därför att vi
              hade en regering som var väldigt aktiv och statsråd som var väldigt
              tidigt ute och lyssnade in vad riksdagen tyckte i olika frågor,
              inte minst när det gäller EU-samarbetet.
            </seg>
            <seg n="a0e66fa8">
              Vi får hoppas att det här är ett uttryck för att regeringen vill
              vara lite mer proaktiv och mer aktiv i att förankra sina förslag.
              Jag tolkar det som hände i fråga om finanspakten positivt. Det
              var ett uttryck för en sådan process där regeringen faktiskt lyssnade
              och där vi fick igenom samtliga våra krav för att säga ja. Låt
              oss ta detta som en positiv öppning för ett nytt samarbetsklimat.
              Sedan återstår att se vad det leder till.
            </seg>
            <seg n="fc14d74f">
              Jag ska inte här försvara Lars Ohlys förslag på stimulansåtgärder.
              Men det är helt uppenbart att det här först och främst är en finanskris
              som har blivit en skuldkris. Då handlar det om att undvika fler
              finanskriser och se till orsakerna. Det var en oreglerad finanssektor
              med ohemula vinstkrav som fortfarande lever kvar, det finns avkastningskrav
              på 15 procent i vissa banker och ökat risktagande.
            </seg>
            <seg n="c957fd22">
              Det är också viktigt, som Carl B Hamilton säger, att hålla ordning
              på statens finanser. Det gjorde vi i Sverige på 90-talet. Men
              vi hade också stimulanser. Vi använde penningpolitiken för att
              ge stimulanser. Arbetsmarknadens parter tog ansvar via sina avtal.
              Men man måste också stimulera med hjälp av rätt investeringar
              och rätt åtgärder. Där förs en diskussion på EU-nivå om att till
              exempel använda Europeiska investeringsbanken mer aktivt för att
              investera i infrastruktur och bygga om energisystemet. Det finns
              olika förslag på till exempel projektobligationer. Är Carl B Hamilton
              beredd att pröva dem?
            </seg>
          </u>
          <note type="speaker" n="a8ddedb6">
            Anf. 46 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-6b4f95bda1b64779-1" n="86764a2c">
            <seg n="cdfaf6d4">
              Herr talman! Förslagen om att ge EIB ökade muskler för att genomföra
              europeiska projekt, liksom att använda sig av strukturfonderna,
              gärna på bekostnad av jordbrukspolitiken, för en expansiv politik,
              är bra. Jag har ingenting emot de förslagen.
            </seg>
            <seg n="ddcb7161">
              Samtidigt får man inte lura folk. I fråga om byggande av infrastruktur
              får man ibland ett intryck av att talaren kanske inte Tommy Waidelich
              ser framför sig arbetare som står med en spade, som på 30-talet.
              Men det är inte riktigt så det ser ut i dag. För varje vägarbetare
              eller anläggningsarbetare går det ungefär 3 miljoner i utrustning.
              Det mesta av de satsade pengarna går till Atlas Copco och Volvo
              Entreprenadmaskiner. Det är lite mer komplicerat än så, men grundtanken
              är riktig.
            </seg>
            <seg n="2218f025">
              Vi befinner oss i en god situation. Jag ska inte hålla ett inrikespolitiskt
              hyllningsanförande för svensk ekonomisk politik, men vår situation
              är så radikalt annorlunda än vad den är i många europeiska länder.
              ECB och strukturfonderna kan användas inom EU, men de löser inte
              nationella problem i länder som Spanien och Grekland. Skatter
              måste höjas och utgifter minska på nationell nivå. Det är det
              dystra och enkla receptet som står till buds, inte mycket annat
              förutom frågor om rättsstat och korruption. Det är fråga om en
              lång rad strukturfonder.
            </seg>
          </u>
          <note type="speaker" n="a24fa0dc">
            Anf. 47 TOMMY WAIDELICH (S) replik:
          </note>
          <u who="tommy_waidelich_3ddf03" xml:id="i-083d720a007ca420-4" n="6f2c0397">
            <seg n="16b1ceaf">
              Herr talman! Det är viktigt att göra rätt saker. Det ska vara
              en rättvis fördelning vid en sanering av ekonomin. När vi fattade
              beslut i Sveriges riksdag 1994 jag var med vid det tillfället
              precis innan jag lämnade riksdagen för Europaparlamentet var saneringsprogrammet
              sådant att hälften av åtgärderna var skattehöjningar. Det var
              också fråga om skatt efter bärkraft. Den så kallade värnskatten
              infördes. Det var psykologiskt viktigt för att få hela svenska
              folket att ställa upp bakom de uppoffringar som krävdes för att
              klara saneringen av Sveriges ekonomi.
            </seg>
            <seg n="cca2c778">
              Samma sak behövs i andra länder. Det är bland annat det som Hollande
              har tagit upp i sin valkampanj, det vill säga att de rikaste,
              de med de högsta inkomsterna, ska bidra med mer. Han har också
              fått stöd för det långt in bland mittenväljarna. Det är viktigt.
            </seg>
            <seg n="c83414f6">
              På samma sätt måste vi se till att bankerna är med och bidrar
              i finansieringen av underskotten. Det är skattebetalarna som har
              fått ta över de skulder och underskott som har skapats i den finansiella
              sektorn.
            </seg>
            <seg n="ab9ef215">
              Det handlar också om att prioritera rätt i utgifterna. Här i
              Sverige har vi föreslagit en annan prioritering än den regeringen
              har som leder till att man kan investera mer i infrastruktur och
              utbildning, vilket är tillväxtfrämjande.
            </seg>
            <seg n="d4340057">
              Ett annat exempel är Spanien, som nu drar ned på forskning och
              utveckling. Det är helt fel ur ett tillväxtperspektiv. Dessutom
              går det helt stick i stäv med målen i 2020-strategin inom EU.
              Det handlar om att göra rätt saker på rätt sätt.
            </seg>
            <seg n="fb7e1c80">
              Rättvis fördelning, att alla är med och bär bördorna, saknas
              i dag i många länder i EU. Det är ett uttryck för att den politiken,
              borgerliga regeringar som regerar med stöd av högerextrema partier,
              har nått vägs ände.
            </seg>
          </u>
          <note type="speaker" n="c9f895ae">
            Anf. 48 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-6b4f95bda1b64779-2" n="86764a2c">
            <seg n="3bba3912">
              Herr talman! Man kan konstatera att motsättningarna mellan höger
              och vänster i Sverige är relativt blygsamma jämfört med en del
              av de länder som Tommy Waidelich beskriver.
            </seg>
            <seg n="3226bbce">
              Vi kan ha olika uppfattning, men det är fråga om gradskillnader.
              Det grundläggande problemet i flera av länderna, inte minst de
              med fascistisk eller kommunistisk historia, är att samhällskontraktet
              mellan medborgarna och staten är svagt eller finns inte. Människor
              litar inte på att skatteintäkterna från den skatt de betalar kommer
              att användas av staten på ett för dem gynnsamt sätt. De ska först
              betala skatt, men sedan ska de ändå betala läkaren och sjuksköterskan
              vid besök på sjukhuset, och så vidare. Den totala bristen på förtroende
              för politiker och staten är särskilt tydlig i Grekland.
            </seg>
            <seg n="ea209efe">
              Det här är inte ett ekonomiskt problem utan ett politiskt problem.
              Det kommer att ta lång tid för grekerna att bygga upp förtroendet,
              om de ens är så pass insiktsfulla att de är beredda att göra det
              på ett systematiskt sätt. Detta är en mer nära till hands liggande
              fråga än gradskillnader i rättvis politik enligt svensk modell.
            </seg>
            <seg n="0cb507da">
              Det ska bli intressant, Tommy Waidelich, att se vilka förslag
              som Socialdemokraterna kommer att lägga fram som rekommendationer
              till sina systerpartier i Europa. Ni har en uppgift att tala om
              hur det gick till i Sverige också med utgångspunkten att det inte
              finns några quick fixes.
            </seg>
          </u>
          <note type="speaker" n="856da29f">
            Anf. 49 BÖRJE VESTLUND (S):
          </note>
          <u who="borje_vestlund_6206fd" xml:id="i-e75dcbc4c7615783-0" n="3861459e">
            <seg n="02fa913b">
              Herr talman! Jag tycker också att det är intressant med frågan
              om att samarbeta i större utsträckning i EU-politiken. Låt mig
              påstå att tillsammans med Carl B Hamilton tillhör jag dem som
              har suttit länge i EU-nämnden. Jag har inte suttit där hela tiden,
              men jag har kommit och gått i EU-nämnden under i princip hela
              min riksdagsperiod.
            </seg>
            <seg n="e1620892">
              I samband med en debatt gjorde jag reflexionen att när jag kom
              in i EU-nämnden formulerade vi den svenska ståndpunkten så att
              den utgick från vad vi kan bidra med i EU-debatten. Oppositionen
              ville i det sammanhanget naturligtvis också bidra med ännu mer
              till EU-debatten. I dag känner jag att den svenska ståndpunkten
              mer är en fråga om hur vi ska skydda oss lite extra från de förslag
              som EU lägger fram. Jag ska inte säga något annat än att oppositionen
              kanske går en bit längre.
            </seg>
            <seg n="c170212a">
              Det här är en tråkig utväg i svensk EU-politik. Vi har gått från
              att vara en del av denna union, att vilja formulera den och bygga
              den, till att vi numera snarare funderar över hur vi vill skydda
              oss från de effekter unionen har.
            </seg>
            <seg n="19d2eae0">
              Fru talman! Det var inte detta jag skulle prata om egentligen.
              Jag hade begärt ordet för att redovisa min och mitt partis syn
              på frågor inom näringsutskottets politikområde och framför allt
              kring energipolitiken.
            </seg>
            <seg n="6b38cee9">
              Näringsutskottet är det utskott som har flest ärenden i form
              av antal ministerråd i EU-nämnden. Det berörs av inte mindre än
              sex råd. Det är konkurrenskraftsrådet, som kan sägas vara vårt
              huvudråd. Det är TTE-rådet, det vill säga rådet för transport,
              telekommunikation och energi, och det gäller energidelen. Det
              är utrikesrådet när det gäller handelspolitiken. Det är RIF-rådet
              vad gäller immaterialrätten, även om den stora frågan där just
              nu är EU-patentet, som ligger på KKR, konkurrenskraftsrådet, och
              allmänna rådet vad gäller sammanhållningspolitiken.
            </seg>
            <seg n="1d0b99ed">
              Jag tror att vi tillsammans med miljö- och jordbruksutskottet
              är extra intresserade av allmänna rådets diskussioner kring EU:s
              budget, eftersom det är så stora delar av EU:s budget som ligger
              på våra två utskott.
            </seg>
            <seg n="ec2c3473">
              Jag ska, som sagt var, kommentera lite kring energipolitiken.
            </seg>
            <seg n="62740e2d">
              Vi kommer senare i eftermiddag att göra en granskning av det
              som heter EU:s färdplan för energi till år 2050. Regeringens skrivelse
              om EU:s verksamhet innehåller inte särskilt mycket av energifrågor,
              och det är därför jag har begärt ordet. Jag kan förstå att denna
              minoritetsregering har förhållit sig ganska passiv, för att inte
              säga ibland defensiv, när det gäller de riktigt omfattande dokument
              som behandlas av TTE-rådet.
            </seg>
            <seg n="27192d65">
              Först är det det stora energiinfrastrukturdirektivet, det som
              ersätter det som förr hette TEN-E, Trans-European energy networks,
              som ska sammankoppla EU:s olika energiinfrastrukturer. Detta är
              angeläget, men problemet är att både EU-kommissionen och inte
              minst den svenska regeringen gör detta i fel ordning.
            </seg>
            <seg n="9c508397">
              Vi, och de flesta EU-länder, har stora problem med vår energiinfrastruktur.
              Det stora problemet med till exempel våra energiprisområden är
              att vi inte har bytt ut våra transmissionsnät i tid och ordentligt.
              Då är det väldigt allvarligt att de stora projekt man börjar med
              är projekt för att bygga ut naturgasteknik, som förvisso är lite
              bättre än kol men som inte är koldioxidfri, vilket försvårar att
              uppnå EU:s 20-20-20-mål till år 2020.
            </seg>
            <seg n="03108a4c">
              Den andra kritiken vi har är att minoritetsregeringen villkorar
              att näten ska finansieras helt av marknaden, medan man samtidigt
              hävdar att vårt eget transmissionsnät ska både byggas och ägas
              av svenska staten. Här bubblar återigen upp den tråkiga teorin,
              som regeringen verkar vara besjälad av, att marknaden löser allt
              och samhällets insatser alltid är av ondo.
            </seg>
            <seg n="580a5817">
              Fru talman! Den andra stora frågan som började behandlas föregående
              år, och som kanske håller på att nå vägs ände nu, är energieffektivitetsdirektivet.
              Här om någonstans har minoritetsregeringen hamnat snett. EU-kommissionen
              har föreslagit en rad konkreta åtgärder, och minoritetsregeringen
              har i princip sagt nej och åter nej till så gott som alla förslagen.
            </seg>
            <seg n="a797ebdd">
              Vi socialdemokrater kan hålla med om att flera av åtgärderna
              är väl detaljerade och rör sig i gränslandet för vad EU ska fatta
              beslut om. Men några frågor som verkligen är konkreta och det
              är bra att det finns liknande regelverk i hela unionen är förslaget
              om kvotplikt, som ibland kallas vita certifikat, och frågan om
              hur man bördefördelar energieffektiviseringen i hela unionen.
              Men också här säger minoritetsregeringen nej. Det förslag om primärenergibesparing
              som kommissionen föreslår avvisas också av oss, men det finns
              ju andra sätt att bördefördela på.
            </seg>
            <seg n="710e3c18">
              Minoritetsregeringens ståndpunkt är att energieffektiviseringsdirektivet
              är för detaljerat, men vår fråga till regeringen är vilka andra
              metoder man då har för att energieffektivisera. Det enda man har
              sagt är att vi ju har koldioxidskatten, och ekodesigndirektivet
              har man genomfört. Men i övrigt är regeringen helt utan förslag
              på detta område. Vi socialdemokrater menar att flera av kommissionens
              förslag skulle kunna tas till vara genom att man formulerar om
              dem lite grann och gör dem till svensk lagstiftning, till exempel
              den utmärkta idén att energieffektivisera genom att renovera offentliga
              lokaler.
            </seg>
          </u>
          <note type="speaker" n="e8faca86">
            Anf. 50 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1617d252c518f4b0-9" n="5d2ab778">
            <seg n="28ccd905">
              Fru talman! Under debatten förra året vad gällde verksamheten
              i EU sade Kenneth G Forslund, Socialdemokraternas företrädare,
              att grundtanken med EU, att 27 stater möts och samarbetar, är
              viktig och att det är viktigt att slå vakt om det i EU-samarbetet.
              Han sade att det handlar om att tillsammans med övriga EU-länder
              söka gemensamma lösningar på gemensamma utmaningar och att det
              här inte ska vara politikens och byråkraternas projekt utan människornas
              projekt. Det viktiga för Socialdemokraterna, enligt honom, är
              att utveckla samarbetet i EU och att göra livet och vardagen bättre
              för människorna både inom och utom EU. Han sade också att Socialdemokraterna
              saknar den pådrivande svenska rösten.
            </seg>
            <seg n="d10557b3">
              Det mesta av det här kan Sverigedemokraterna ställa sig bakom.
              Däremot kan man undra om vi egentligen har samma grundsyn bakom
              EU-samarbetet. När Tommy Waidelich, Socialdemokraternas företrädare,
              i dag gick upp i talarstolen sade han att det primära för EU:s
              verksamhet är att skapa stabila och sunda statsfinanser och tillväxtåtgärder
              inom EU, alltså genom överstatliga reformer, genom europakten
              och Europa 2020. Man ska lägga sig i den ekonomiska politiken,
              och man ska lägga sig i arbetsmarknadspolitiken.
            </seg>
            <seg n="28c0c80a">
              Det jag undrar över är, om man nu har de ambitioner som man beskrev
              förra året: Varför har man ändrat sig så mycket till i år? Eller
              är det jag som har misstolkat det han sade i det anförande som
              hölls förra året?
            </seg>
            <seg n="74754862">
              Vad menar man egentligen med den pådrivande rösten i Europa vad
              gäller regeringen? Vi oppositionspartier har ju möjlighet att
              utgöra den pådrivande rösten om vi bara vill.
            </seg>
          </u>
          <note type="speaker" n="2b3f1364">
            Anf. 51 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-e75dcbc4c7615783-1" n="3861459e">
            <seg n="6e27fa85">
              Fru talman! Jag ber att få noterat till protokollet att jag över
              huvud taget inte har pratat om detta i mitt anförande. Men jag
              ska gärna svara ändå.
            </seg>
            <seg n="7d283b17">
              Det är faktiskt så, Johnny Skalin, att detta att vara pådrivande
              är att man till exempel ser till att ta upp ledningen kring vissa
              frågor, att få det formulerat så att det gynnar hela unionen,
              att få förslagen på plats när det gäller de stora utmaningarna,
              när det gäller ekonomin, när det gäller arbetslösheten, när det
              gäller tillväxten och när det gäller konkurrensförutsättningarna
              i hela Europa. Det är ju det som har byggt hela Europa starkt,
              och det är på det sättet vi ska fortsätta att bygga Europa starkt.
              Vi ska inte fega ur när vi kommer till en sådan situation som
              vi har kommit till i dag.
            </seg>
            <seg n="f031ecd3">
              Men det är viktigt att man gör rätt saker. Där menar vi socialdemokrater
              att det kanske inte skulle ha varit bara besparingar, kanske inte
              skulle ha varit bara nödlån, utan det kanske också skulle ha varit
              investeringar i infrastruktur, i forskning och i nytt företagande.
              Det är det som är det viktiga för oss socialdemokrater, att man
              får ett Europa som håller ihop, att man inte får två olika Europa,
              med en eurozon och en annan zon där vi som står utanför euron
              finns. Det är viktiga delar för oss när det gäller vår Europapolitik.
            </seg>
          </u>
          <note type="speaker" n="d0aa6d36">
            Anf. 52 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1617d252c518f4b0-10" n="5d2ab778">
            <seg n="696d8748">
              Fru talman! Det Börje Vestlund står här och säger är alltså att
              samarbete är detsamma som att Europa bestämmer över Sverige. Det
              är faktiskt så det som Socialdemokraterna kallar samarbete ser
              ut. Det innebär att om 14 länder och 65 procent av befolkningen
              tycker en viss sak, då står det över vad Sverige tycker.
            </seg>
            <seg n="68d2c1b8">
              Men det gäller inte i alla lägen, och det måste vi också vara
              ärliga att tillstå. Ministerrådet har en påtaglig makt över EU.
              EU kan inte göra något om ett enda land i ministerrådet säger
              nej. Det gjorde Storbritannien vad gäller EMU-frågan och europakten.
              Det är också därför det blev ett mellanstatligt projekt, inte
              inskrivet i fördraget, såsom EU, kommissionen och även Sverige
              och till och med Socialdemokraterna ville, i strid med den svenska
              folkomröstningen.
            </seg>
            <seg n="944598bb">
              Vi har alla möjligheter att vara pådrivande om vi bara vill.
              Det kan vi vara tillsammans också i oppositionen. Tillsammans
              kan vi bilda majoritet mot regeringen och driva igenom det vi
              vill driva igenom i praktiken.
            </seg>
            <seg n="4cdf4e7d">
              Därför tycker jag att det är förvånande att Socialdemokraterna
              står här i dag och säger i debatten att man till nästa fördragsändring
              ska kräva ett socialt protokoll. Om man nu tycker att det ska
              finnas ett socialt protokoll, varför kräver man inte ett socialt
              protokoll i och med den fördragsändring som kommer att äga rum
              den 30 maj?
            </seg>
          </u>
          <note type="speaker" n="d51724ac">
            Anf. 53 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-e75dcbc4c7615783-2" n="3861459e">
            <seg n="2eda1929">
              Fru talman! Först och främst känner jag inte till att det ska
              göras någon fördragsändring, för det blev ju avvisat i och med
              att Storbritannien sade nej. Då blev det ingen fördragsändring.
              Därför är det inte aktuellt.
            </seg>
            <seg n="d3288fbc">
              När det gäller det sociala protokollet har vi i Sverige drivit
              den frågan i olika konstellationer. Men vi har inte fått igenom
              den i de sammanhangen. Oavsett om man är två parter eller 27 parter
              som ska komma överens är det kring de frågor som man faktiskt
              kommer överens om som man sedan skriver under protokollet. Just
              den här frågan var inte framgångsrik för Sverige. Det är bara
              att konstatera.
            </seg>
            <seg n="d480a51a">
              Nej, det är inte Europa som bestämmer över Sverige. Om man tittar
              på inte minst rådsprotokollen, som Johnny Skalin får del av varje
              vecka, kan man konstatera att det inte är särskilt ofta Sverige
              står på vad man kan kalla den förlorande sidan, utan väldigt ofta
              har Sverige varit med och drivit på politiken på ett sätt som
              Sverige tror på, och sedan har man tagit hem frågan i slutändan.
            </seg>
            <seg n="b8b0754e">
              Ibland har man fått justera sin uppfattning, men så är det ju
              alltid. Det får vi göra även här i kammaren eller fullmäktigeförsamlingen
              i Sundsvall eller vilken situation man nu befinner sig i. Ibland
              måste man justera sin uppfattning för att faktiskt få igenom den,
              om det är en väsentlig fråga som man vill vara med och påverka.
            </seg>
            <seg n="74e7d882">
              Den andra metoden, Johnny Skalin, är att stå vid sidan om och
              bjäbba. Det har ett antal partier här i kammaren lång erfarenhet
              av. Jag tror faktiskt att när man sedan får sätta sig ned och
              diskutera ihop politiken till en helhet och kanske har fått släppa
              någon fråga här och någon fråga där, då känner man sig nog mycket
              mer tillfredsställd än när man står bredvid och sedan står här
              i kammaren och inte har något inflytande över huvud taget.
            </seg>
          </u>
          <note type="speaker" n="061b4a38">
            Anf. 54 KENT EKEROTH (SD):
          </note>
          <u who="kent_ekeroth_3b89d3" xml:id="i-171b75324a90e30e-0" n="4f3751c0">
            <seg n="8c8a0eed">
              Fru talman! Under punkt 20.3.5 i skrivelsen redogör regeringen
              för Schengensamarbetets förvaltning. Under denna punkt redogör
              regeringen så klart inte för de negativa effekter som Schengen
              har medfört för Sverige. Det är negativa effekter som får anse
              vara så graverande att både nuvarande Schengenavtal och kommissionens
              arbete inte kan vara annat än ett misslyckande.
            </seg>
            <seg n="7862d26d">
              Sveriges fulla deltagande i Schengen betyder att när någon eller
              några har forcerat en svag punkt i Schengens yttre gränser, då
              är de mer eller mindre fria att resa som de vill, ända fram till
              Sverige. Och tyvärr gör många det.
            </seg>
            <seg n="148e655c">
              Samarbetet kräver därför ett fullgott gränsskydd längs hela det
              geografiska område som Schengen utgör, som i dag innefattar 42
              000 kilometer externa sjögränser och 9 000 kilometer externa landgränser.
            </seg>
            <seg n="773423c0">
              Kommissionen och Schengensamarbetet har misslyckats med att upprätthålla
              ett fullgott gränsskydd. Det får katastrofala följder för Sverige
              och många andra länder i Europa.
            </seg>
            <seg n="b08a845d">
              Vår egen regering har tidigare erkänt att den organiserade brottsligheten
              har brett ut sig till Sverige just till följd av Schengen, gränserna
              och det samarbetet. Jag läser från proposition 63 från i år på
              s. 12:
            </seg>
            <seg n="e50d94c2">
              De kriminella nätverken breder ut sig och blir allt fler. Brottsligheten
              har också blivit mer internationell, bl.a. till följd av Sveriges
              medlemskap i EU och inträde i Schengensamarbetet.
            </seg>
            <seg n="7042069d">
              Till och med regeringen tvingas erkänna detta. Man ser fler och
              fler erkännanden från regeringen på senare tid om både det ena
              och det andra, inte minst beträffande invandringen och här när
              det gäller Schengensamarbetet och EU.
            </seg>
            <seg n="d60a2606">
              Vi har fått en anstormning av illegala invandrare som bidrar
              till en svart ekonomi genom svartarbete och därmed också utsätter
              hederliga medborgare och företag för orättvis lönekonkurrens.
            </seg>
            <seg n="7d4c8118">
              RUT uppskattade senast antalet illegala invandrare i landet till
              mellan 10 000 och 80 000 i dag. Även vapen och narkotika finner
              sin slutdestination här i Sverige. Våldet i Malmö är en het fråga
              i Sverige i dag. Många glömmer att många gangsteruppgörelser med
              skjutvapen inblandade möjliggörs av alla illegala vapen som har
              smugglats in till Sverige. På Tullverket uppger man att majoriteten
              av dessa skjutvapen kommer från länder i Östeuropa.
            </seg>
            <seg n="c58a40dd">
              Vidare är det nog allmänt känt att narkotika som heroin och kokain
              inte härrör från Europa. Tillverkningen sker i områden som Afghanistan
              och Sydamerika och förs in samma vägar som illegala invandrare,
              det vill säga där Europas gränsskydd för tillfället är svagast.
            </seg>
            <seg n="3e7870a3">
              Någon kanske invänder och påstår att det handlar om Schengens
              yttre gränsskydd och inte det inre eller avsaknaden av inre gränsskydd.
              Men det blir en sådan fråga genom att vi är med i Schengen och
              är beroende av de yttre landgränserna. När man väl har kommit
              in, då kommer man till det mest naiva landet i Europa, som är
              Sverige.
            </seg>
            <seg n="b98b9c41">
              Dessutom har Schengen inneburit en anstormning av tiggarligor
              från Serbien, Kosovo och Makedonien som av någon outgrundlig anledning
              gavs viseringsfrihet vid inresa till Schengenområdet. Alltså:
              Utan visum, kom in i Schengen! Självklart beger sig då en stor
              andel av dem till världens mest naiva land uppe i norr Sverige.
            </seg>
            <seg n="4309acdc">
              I Sverige fyrfaldigades till exempel antalet asylsökande från
              Serbien, Kosovo och Makedonien, och Rikskriminalpolisen och andra
              instanser har påtalat en stor ökning av tiggarligor i Sverige.
              Det gick till och med så långt att Malmström, trots hennes vurm
              för massinvandringen, ville ha skärpta inreseregler. Det säger
              väl något!
            </seg>
            <seg n="4c2a14d2">
              Sverigedemokraterna anser att regeringen bör erkänna Schengensamarbetets
              misslyckande med att upprätthålla ett fullgott gränsskydd och
              redovisa hur detta misslyckade gränsskydd har drabbat Sverige
              i form av det jag nyss anförde: illegala invandrare, organiserad
              brottslighet, vapen och narkotika samt nyanlända tiggarligor som
              förpestar våra gator och torg.
            </seg>
            <seg n="c03ce533">
              Schengensamarbetet i dess nuvarande form bör omedelbart avvecklas,
              eftersom gränsskyddet inte fungerar i dag.
            </seg>
            <seg n="7f92a3cd">
              Nu kommer säkert någon som tror sig vara fyndig att gå upp och
              påstå att Sverigedemokraterna vill isolera sig, inte vill handla
              med omvärlden, inte vill ha turism, inte vill resa. Man hör ofta
              det så kallade argumentet.
            </seg>
            <seg n="7d71a88f">
              Men om nu någon skulle få för sig att komma med ett sådant påstående
              måste vederbörande först och främst fråga sig om Sverige före
              den 25 mars 2001 var isolerat, om inga svenskar reste före den
              25 mars 2001, om Sverige före detta datum inte heller handlade
              med omvärlden.
            </seg>
            <seg n="1d998991">
              Om man frågade svenskarna den 24 mars 2001 Anser du dig vara
              isolerad? Reser du inte? Är Sverige ett isolerat land?, vad tror
              ni att de skulle svara? Jag är helt övertygad om att de inte skulle
              dela den bild som vissa försöker ge om man inte är med i det gränslösa
              Europa, gränslöst i fråga om organiserad brottslighet.
            </seg>
            <seg n="8467bb8b">
              Att gränskontroller har tillåtits att kontrollera inre gräns
              när gränskontrollanterna vill eller behöver det är ingen nackdel
              och inget problem, utan det är en fördel. Om man tittar på alla
              de olika delar som Schengen har medfört måste man inse att vi
              ska ha rätten och möjligheten och dessutom aktivt rusta upp vår
              gränskontroll för att förhindra alla de här aspekterna.
            </seg>
            <seg n="72fb1252">
              Tittar man på utvecklingen för den svenska tullen sedan 1990-talet
              ser man att det har gått ned kraftigt i fråga om personal, att
              beslagen har minskat med 76 procent och att kontrollerna har minskat
              kraftigt. Detta har medfört en massa olägenheter för vårt land
              och även för andra länder ute i Europa, vilket vi har sett genom
              den senaste debatten, bland annat med anstormningen från Nordafrika
              till Europa.
            </seg>
            <seg n="270b73f7">
              Det är dags att inse att Schengen inte fungerar och att vi med
              omedelbar verkan måste gå ur Schengensamarbetet som det ser ut
              i dag.
            </seg>
          </u>
          <note n="dad0fa54">
            Jag yrkar bifall till reservation 26.
          </note>
          <note type="speaker" n="b8579add">
            Anf. 55 ELISABETH BJÖRNSDOTTER RAHM (M):
          </note>
          <u who="elisabeth_bjornsdotter_rahm_dbf1e1" xml:id="i-a840c593af264c26-0" n="ae46321c">
            <seg n="a203fdae">
              Fru talman! Utrikesutskottet behandlar i dag regeringens Berättelse
              om verksamheten i Europeiska unionen 2011 . Det är ett betänkande
              som berör fler olika teman, både inom och utanför EU:s gränser.
              Jag ställer mig bakom betänkandet och yrkar bifall till utskottets
              förslag och avslag på alla reservationer.
            </seg>
            <seg n="dcbd0562">
              Vi lever i en globaliserad värld, och EU är en viktig aktör även
              för Sverige i förhållande till vår omvärld. Sverige arbetar genom
              EU för att bland mycket annat stå upp för mänskliga rättigheter,
              bekämpa korruption och främja uppkomst och utveckling av ett starkt
              civilsamhälle. EU är en stark röst för frihet, fred, säkerhet
              och utveckling både i vårt direkta närområde och globalt.
            </seg>
            <seg n="7e86e7d3">
              Ryssland, ett av våra grannländer i öst, är en viktig global
              och regional aktör. Vi kan dock samtidigt konstatera att den ryska
              staten inte lever upp till alla mål om en stark rättsstat och
              främjandet av ett starkt civilt samhälle.
            </seg>
            <seg n="57bcdf4f">
              I samband med de två senaste valen har det tydligt framgått att
              landet har stora demokratiska underskott, vilket jag själv kan
              vittna om efter att ha varit valobservatör vid valet till duman
              i december 2011. Stora demonstrationer i samband med konstaterat
              valfusk bekräftar bilden av att människorna i Ryssland efterlyser
              politiska och ekonomiska reformer. Vi såg det ryska folkets protester
              senast nu i dagarna när Putin svors in, och demonstrationerna
              stoppades av polis.
            </seg>
            <seg n="c51358db">
              Fru talman! Viktiga mål för både EU:s och Sveriges politik är
              just därför att bidra till att stärka rättsstaten och att främja
              framväxten av ett starkt civilt samhälle i Ryssland. En uppriktig
              och stundtals kritisk dialog med Ryssland är ett naturligt inslag
              i både EU:s och Sveriges fortsatta relationer med Ryssland.
            </seg>
            <seg n="40ab50d8">
              Rysslands anslutning till WTO som planeras äga rum under 2012
              blir ett viktigt steg mot integration i världsekonomin och ett
              ekonomiskt partnerskap med EU. När kraven på både politisk och
              ekonomisk modernisering blir allt starkare ligger det både i vårt
              och EU:s intresse att Ryssland utvecklas till en verklig demokrati.
            </seg>
            <seg n="ef0f5854">
              Vi står alla inför gemensamma globala utmaningar som kräver gemensam
              ansträngning. Både energieffektivisering och satsningar på ny
              teknik bör ses som viktiga delar av partnerskapet mellan EU och
              Ryssland.
            </seg>
            <seg n="15f3029f">
              Fru talman! Både Sverige och EU är starka röster för frihet,
              fred, säkerhet och utveckling. Det är därför viktigt att vi då
              tillfällen ges har möjlighet att föra konstruktiva och, då det
              krävs, kritiska samtal med länder där de mänskliga fri- och rättigheterna
              inte efterlevs.
            </seg>
            <seg n="154a376c">
              I en alltmer globaliserad värld får vi också alltmer gemensamma
              utmaningar. Det medför också gemensamma behov och ökad handel.
              Det är därför viktigt att vi utnyttjar dessa tillfällen att driva
              på dialogen om ett starkt civilt samhälle och att vi motverkar
              korruption.
            </seg>
          </u>
          <note type="speaker" n="4e49fb3a">
            Anf. 56 PYRY NIEMI (S):
          </note>
          <u who="pyry_niemi_f2ba76" xml:id="i-1bee5d63b2b48e06-0" n="43c7fc3a">
            <seg n="31510726">
              Fru talman! Jag står bakom samtliga våra reservationer, men för
              tids vinnande yrkar jag bifall till reservationerna 3 och 31.
            </seg>
            <seg n="01bd6944">
              GMO, genmodifierade organismer, är ett ofta debatterat ämnesområde
              inom EU. GMO väcker också känslor. Många menar att det delvis
              är lösningen på framtidens livsmedelsproblem. Andra ser stora
              risker med odlingen av GMO-grödor. De som ser möjligheterna tror
              att till exempel utvecklingsländerna på sikt ska få bland annat
              en jämnare och säkrare livsmedelsodling medan andra anser att
              en ökad herbecidtolerans ökar till en kraftigt ökad användning
              av bekämpningsmedel. GMO splittrar i vissa läger och förenar i
              andra.
            </seg>
            <seg n="c3cd0ead">
              Vi socialdemokrater står bakom försiktighetsprincipen och att
              varje beslut om marknadstillträde av GMO-grödor och odling av
              GMO ska bygga på vetenskaplig grund. Den ska också vara etiskt
              försvarbar, och användningen av gentekniken ska vara så säker
              att människors och djurs hälsa och miljön skyddas.
            </seg>
            <seg n="452f6bb2">
              Det finns dock betydande utmaningar inom EU. Vissa länder är
              mer skeptiska än andra till odling och import. Skälen varierar
              dock. Ibland handlar det om att skydda egen konventionell odling
              rent exportmässigt. Ibland handlar det om en rädsla för att GMO-grödor
              ska spridas vidare till konventionella och ekologiska odlingar.
            </seg>
            <seg n="6f7c6146">
              Det kan också, även om det sällan är officiellt, förekomma rent
              etiska värderingar om huruvida det ska ske GMO-manipulation och
              om det är försvarbart och så vidare.
            </seg>
            <seg n="e8d2233d">
              Fru talman! Det danska ordförandeskapet försökte få till stånd
              ett kompromissförslag med syfte att utveckla möjligheterna till
              nationella undantag för att avslå odling samtidigt som dessa undantag
              skulle bli EU-gemensamma.
            </seg>
            <seg n="5b2ecc56">
              Efter att vi socialdemokrater lade fram ett förslag om att vi
              stödde det danska ordförandeskapets förslag och V, MP och SD gick
              på vår linje valde regeringen att backa och också stödja ett mer
              gemensamt regelverk för nationella undantag. Tyvärr fick inte
              förslaget fäste i ministerrådet på grund av en blockerande minoritet.
            </seg>
            <seg n="c663e29e">
              Jag utgår från att regeringen fortsätter att driva en linje som
              är för nationella undantag och att det även framgent ska handla
              om ett regelverk som är gemensamt och uppföljningsbart.
            </seg>
            <seg n="f49af060">
              Fru talman! Den europeiska jordbrukspolitiken CAP, Common Agricultural
              Policy, står inför en ny beslutsperiod från och med 2013. Vi socialdemokrater
              anser att mer pengar ska flyttas över från direktstöden inom pelare
              1 till pelare 2 där bland annat landsbygdsprogrammet ingår. En
              allt större del av jordbruksbudgeten ska gå till en jordbruksproduktion
              som främjar kollektiva nyttigheter, ren luft, rent vatten, öppna
              och tillgängliga landskap och så vidare.
            </seg>
            <seg n="ab1d25fb">
              Det är bra att stöden blivit alltmer frikopplade från produktionen,
              men vi ser också vissa tendenser till att vi kan få motsatt effekt
              om det ges möjligheter att föra över budgetmedel från pelare 2
              till pelare 1, vilket också föreslås i det förslag som tagits
              fram av kommissionen. Risken är överhängande att EU-länder som
              upplever stor prisvolatilitet på marknaden för jordbruksprodukter
              använder pengar för att till exempel stödja vissa produktionsformer
              i syfte att skydda den inhemska produktionen.
            </seg>
            <seg n="540b5a59">
              Vi är också måna om att minska på marknadssubventionerna inom
              jordbruksbudgeten. Det är väsentligt för att vi ska kunna få en
              mer rättvis jordbruksproduktion. Europeiska jordbruksprodukter
              får inte dumpas på marknader i till exempel utvecklingsländer
              och hämma möjligheterna för dessa länder att utveckla sin egen
              jordbruksproduktion och matcha de inhemska behoven av livsmedel.
              De ska också ha möjlighet att vara med på den globala marknaden
              och sälja sina produkter.
            </seg>
            <seg n="272cd7cf">
              Fru talman! Det är också viktigt att jordbrukspolitiken blir
              en väsentlig del av EU:s 2020-strategi för att främja konkurrenskraft
              och tillväxt. Det finns många nya affärsmöjligheter för jordbrukarna,
              och mycket av detta kan komma ur en ny färdriktning för jordbrukspolitiken.
              Sker det en produktionsutveckling som främjar mer klimat- och
              miljöåtgärder kommer det också att dyka upp nya jobb och affärer.
            </seg>
            <seg n="30740bf1">
              Det är också viktigt att en utökad del av jordbruksbudgeten går
              till forskning och innovationer. All den kraft och entreprenörslusta
              som finns hos landsbygdsbefolkningen är en av många framtida lösningar
              på klimatutmaningarna.
            </seg>
            <seg n="ff89d2b0">
              Jordbrukspolitiken ska också vara rättvis, inom EU men också,
              som jag nämnt, globalt. De nyaste EU-länderna har med all rätt
              fört fram kritik om att fördelningen av direktstöden är orättvisa.
              De gamla EU-länderna har i genomsnitt mer betalt per hektar än
              de nya. Det är en snedfördelning som vi socialdemokrater anser
              måste förändras. Det finns ett förslag om att det ska ske en successiv
              förändring under fem år. Det är bra men inte tillräckligt. Vi
              hade gärna sett en snabbare förändring.
            </seg>
            <seg n="1c32a778">
              Fru talman! Vi socialdemokrater anser att dagens klimatutmaningar
              kan vändas till att bli framtidens tillväxtmotorer. Med klimatomställningen
              kommer vi att finna nya jobb som minskar den totala arbetslösheten
              inom EU. Det handlar om att förändra transportsektorn och våra
              fordonsparker, att ändra resvanor, att bygga ut järnvägstrafiken
              och att göra en systematisk förändring av energianvändningen och
              gå från ändliga fossilbränslen till hållbara energilösningar.
            </seg>
            <seg n="101d0d8f">
              Därför är det märkligt att regeringen hårdnackat håller fast
              vid att inte driva på en utsläppsminskning av växthusgaserna med
              30 procent inom EU fram till 2020. Det är också anmärkningsvärt
              att den svenska regeringen, precis som ett antal andra EU-länder,
              vill driva fram en utveckling där EU ska stödja minskning av växthusgaser
              i utvecklingsländer i stället för att göra dessa minskningar inom
              EU.
            </seg>
            <seg n="ff7b5ae3">
              Det är ett etiskt dilemma. Ska vi inom EU göra allvar av klimatomställningarna
              måste vi också våga anta utmaningarna inom EU och inte enbart
              outsourca vårt klimatsamvete till andra länder för att vi är rädda
              eller för bekväma för att göra de nödvändiga förändringarna. Det
              strider också mot den analys som utförts av kommissionen. Det
              är inte att ta ansvar, det är att skjuta på problemen. Det duger
              inte att som regeringen enbart hänvisa till färdplan 2050. Åtgärderna
              måste ske tidigare och i en mycket snabbare takt.
            </seg>
            <seg n="72a75aeb">
              Fru talman! När det gäller den gemensamma fiskepolitiken anser
              vi socialdemokrater att överförbara fiskenyttjanderätter inte
              är rätt lösning för att uppnå hållbart nyttjande av fiskeresurserna.
              Det är väsentligt att det finns vetenskapligt grundade förvaltningsplaner
              för fisket inom EU. Vi är också väldigt skeptiska till tredjelandsavtalen
              avseende möjligheten för till exempel spanska och portugisiska
              fiskare att fiska överskottet i vattnen runt främst utvecklingsländer.
              Det är inte långsiktigt hållbart.
            </seg>
            <seg n="80f56068">
              Ett bra exempel på att EU nu äntligen börjat inse problemen är
              att vi nu lyckades stoppa avtalet med Marocko för fiske i Västsaharas
              vatten. Varje liknande avtal bör analyseras noggrant när det gäller
              socioekonomiska konsekvenser och tillväxtmöjligheter. Det bästa
              vore i förlängningen att de pengar som EU betalar ut för att stödja
              till exempel den spanska fiskeflottan i stället gick direkt till
              att stödja en hållbar fiskeindustri i de länder som numera har
              avtal med EU-kommissionen. Det skulle också på sikt ge mer rimliga
              konkurrensvillkor för fisket. Det är inte vare sig lämpligt eller
              nödvändigt att EU-länderna totalt sett ska ha en överdimensionerad
              fiskeflotta.
            </seg>
          </u>
          <note type="speaker" n="01b411fe">
            Anf. 57 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-bd5a68b79da59609-0" n="a2d1b98c">
            <seg n="89df0787">
              Fru talman! Eftersom det finns de som sprider felaktigheter och
              ibland medvetna lögner om Sverigedemokraternas EU-politik vill
              jag klargöra en sak.
            </seg>
            <seg n="4ef6ee1b">
              Sverigedemokraterna ser ett stort värde i att Sverige tillsammans
              med de europeiska grannarna antingen genom deltagande i EU:s inre
              marknad eller genom bilaterala avtal underlättar rörligheten för
              varor och tjänster, men även för arbetskraft inom Europa.
            </seg>
            <seg n="e01f297c">
              Jag vill ha det sagt eftersom det, inte minst i den här kammaren,
              finns de som gärna slåss mot halmgubbar och som inte har vare
              sig argumenten eller förmågan att argumentera mot verkligheten
              som den är.
            </seg>
            <seg n="2035da1d">
              Det innebär inte att vi köper allt som EU har dikterat. Det innebär
              inte att vi inte har synpunkter på vissa delar av de avtal och
              överenskommelser som har slutits mellan Sverige och EU. Tvärtom.
              Det finns mycket som måste förbättras, inte minst inom arbetsmarknadsområdet.
            </seg>
            <seg n="b660de06">
              Vi sverigedemokrater anser, tvärtemot allianregeringen, att i
              Sverige ska svenska regler, svenska avtal och svenska löner gälla
              på den svenska arbetsmarknaden inte polska, inte lettiska, inte
              litauiska utan just svenska avtal och löner. Vi sverigedemokrater
              anser tvärtemot alliansregeringen att i Sverige ska samtliga arbetare
              på den svenska arbetsmarknaden, oavsett om de kommer från Örnsköldsvik,
              Vilnius eller Mumbai, arbeta under svenska villkor med svensk
              standard på arbetsmiljö, med svenska arbetstider och med svensk
              lönenivå.
            </seg>
            <seg n="2339322b">
              EU:s utstationeringsdirektiv har dess värre inneburit att arbetskraft
              utnyttjats på den svenska arbetsmarknaden. Litauiska arbetare
              har anställts i Litauen, avlönats i Litauen med litauiska löner
              och hyrts ut till svenska arbetsplatser där arbetsvillkoren och
              arbetsmiljön har varit långt sämre än vad som gäller för motsvarande
              svenska arbetare ibland sämre än de förhållanden som de är vana
              vid hemma i Litauen. Inte minst har olika underentreprenörskedjor
              dolt denna av den svenska regeringen sanktionerade smutsiga verksamhet.
            </seg>
            <seg n="8cf1ed03">
              Nu har dess bättre Alliansen, under galgen visserligen, tvingats
              gå med på en översyn av regelverken för dessa underentreprenörskedjor.
              Det är också på gång ett EU-direktiv om just genomförande av utstationeringsdirektivet.
              Dessutom kommer en översyn av själva direktivet att genomföras
              i närtid. Kanske blir det bättre sedan. Men det återstår ju att
              se om alliansregeringen också verkligen genomför direktiv och
              förändringar som syftar till att stärka utländska arbetares situation
              och ställning på den svenska arbetsmarknaden.
            </seg>
            <seg n="85d00a0b">
              Trots att regeringen Reinfeldt i andra sammanhang är närmast
              maniskt snabb med att implementera alla direktiv som kommer från
              Bryssel har de, när det gäller utländska arbetares villkor på
              arbetsmarknaden i Sverige, förhalat, fördröjt och medvetet obstruerat
              mot direktiven.
            </seg>
            <seg n="33539ba4">
              I andra sammanhang brukar regeringen argumentera med att vi måste
              implementera EU-direktiv och att EU:s lag också måste bli svensk
              lag. När det gäller utländsk arbetskraft ser man som sagt inga
              problem med att frångå den principen. Det är naturligtvis ingen
              slump utan en medveten politik från alliansregeringen. Vi som
              från nära håll har sett vad arbetslinjen innebär i praktiken är
              inte överraskade.
            </seg>
            <seg n="d7a04030">
              Att i Sverige skapa en låglönemarknad med osäkra villkor och
              utnyttjande av utländsk arbetskraft är ett naturligt steg för
              en regering som inte drar sig för att tvinga svårt sjuka till
              Arbetsförmedlingen eller för den delen gömma långtidsarbetslösa
              i meningslösa men för de deltagande företagen lukrativa arbetsmarknadspolitiska
              åtgärder.
            </seg>
            <seg n="758ba10c">
              När det gäller blåkortsdirektivet som det beslutades om i maj
              2009 och som skulle ha varit genomfört i maj förra året avser
              regeringen att återkomma med förslag om svenskt genomförande nu
              till hösten. Det kommer, vid en eventuell implementering, att
              vara kraftigt försenat, förmodligen mer än 2 år. Det kommer antagligen
              också att vara söndertolkat till oigenkännlighet.
            </seg>
            <seg n="acb9efed">
              Vad innebär då blåkortsdirektivet? Det har till syfte att underlätta
              arbetskraftsinvandring av högutbildad och eftertraktad arbetskraft.
              Efter genomförande av direktivet får naturligtvis regeringen svårt
              att hävda att den generella arbetskraftsinvandring man införde
              i december 2008 har samma syfte ni vet, de där datateknikerna
              från Indien som Reinfeldt brukar tala om.
            </seg>
            <seg n="9843cdef">
              Behålls lagstiftningen från 2008 efter att blåkortsdirektivet
              implementerats står det klart för alla, inte bara för oss sverigedemokrater,
              att syftet med den lagstiftningen var att spä på arbetskraftsutbudet,
              etablera en svensk låglönemarknad och utnyttja utländsk arbetskraft
              på denna svenska låglönemarknad.
            </seg>
            <seg n="0c499b5f">
              Sanktionsdirektivet har ni hört talas om det? Sanktionsdirektivet
              skulle ha varit implementerat den 20 juli förra året, men också
              det har gömts undan av den svenska regeringen i en oändlig, långdragen
              utredning. Nu har regeringen aviserat en proposition till hösten.
              Läser man utredningen kan man dock konstatera att även det direktivet
              har söndertolkats till oigenkännlighet.
            </seg>
            <seg n="d0402b08">
              Vad är då sanktionsdirektivet? Ni vet, de där illegala invandrarna
              som regeringen och Miljöpartiet kommit överens om ska etablera
              ett parallellsamhälle i Sverige sanktionsdirektivet är till för
              deras skull för att skydda dem från samvetslöst utnyttjande och
              oseriösa arbetsgivare.
            </seg>
            <seg n="dbcaf531">
              Sanktionsdirektivet är också till för att förhindra att en låglönemarknad
              etableras inom EU, en låglönemarknad bestående av illegala invandrare
              utan uppehållstillstånd som för någon eller några tior och under
              fruktansvärda förhållanden utför ett arbete som någon av Europas
              alla arbetslösa borde utföra.
            </seg>
            <seg n="44db7115">
              Man kan då naturligtvis också anföra att direktivet är till för
              att skydda Europas löntagare från en osund konkurrens. Ja, så
              är det. Detta direktiv försöker alliansregeringen gömma undan.
              Men det går väl antagligen helt i takt med den så kallade arbetslinjen.
            </seg>
            <seg n="fab9b908">
              Men vad innebär direktivet? Kortfattat innebär det att arbetsgivare
              som anställer illegala invandrare ska straffas med vissa specificerade
              sanktioner. Det ska vara bland annat finansiella sanktioner. En
              arbetsgivare som anställer illegala invandrare blir ansvarig för
              att betala för återförandet till ursprungslandet. Denna blir också
              i efterhand tvingad att betala lön på kollektivavtalsnivå, skatter,
              sociala avgifter och så vidare. Det ska också omfatta straffrättsliga
              sanktioner som böter, företagsbot eller fängelse som även kan
              drabba aktuell företagsledning.
            </seg>
            <seg n="cbe3f153">
              Slutligen finns det också övriga åtgärder som syftar till att
              förhindra att oseriösa arbetsgivare anställer illegala invandrare.
              Dessa arbetsgivare mister i upp till fem år offentliga förmåner
              såsom stöd och bidrag, bland annat EU-bidrag. Dessutom blir det
              återkrav för ett år tillbaka. Arbetsgivaren blockeras från offentlig
              upphandling i upp till fem år. Dessutom ska sanktionerna omfatta
              tillfällig eller permanent stängning av inrättning och verksamhet
              och tillfällig eller permanent indragning av tillstånd för viss
              verksamhet, till exempel restaurang.
            </seg>
            <seg n="9932f07b">
              Det är alltså ett mycket omfattande regelverk dels för att förhindra
              att illegala invandrare utnyttjas på EU:s arbetsmarknad, dels
              för att förhindra att en illegal låglönemarknad etableras.
            </seg>
            <seg n="5bb58c6f">
              Detta går med andra ord helt stick i stäv med den svenska regeringens
              ambitioner. Det är därför som den svenska regeringens utredning
              också urvattnat direktivet. I regeringens utredning står det bland
              annat om kap. 7 i direktivet att eftersom det i artikeln står
              åtgärder och inte sanktioner är syftet inte att straffa arbetsgivaren,
              så det behöver man inte göra. Däremot står det i preambeln, alltså
              den skrift från EU som beskriver hur artikeln ska tolkas, uttryckligen
              just sanktioner.
            </seg>
            <seg n="628de573">
              Nu ska det naturligtvis sägas att vi sverigedemokrater normalt
              sett inte är några stora anhängare av direktiv och regelverk från
              EU, tvärtom. Det tror jag att alla i denna lokal är väl medvetna
              om. Men i just detta fall, när det gäller sanktionsdirektivet,
              är vi beredda att göra ett undantag.
            </seg>
            <seg n="ceac320f">
              I brist på adekvat svensk lagstiftning och framför allt i brist
              på ambitioner från den svenska regeringen att komma till rätta
              med den illegala arbetsmarknaden ser vi ingen annan utväg.
            </seg>
            <seg n="6dbce2cb">
              Jag vill härmed vända mig direkt till Alliansen. Vi kommer att
              noga bevaka denna fråga och den proposition som har aviserats
              till hösten. Tro inte att ni kommer undan med en urvattnad alliansversion
              i syfte att behålla en illegal arbetsmarknad. Tro inte att ni
              ska undkomma svensk eller internationell granskning av den svenska
              implementeringen. Där ska vi sverigedemokrater vara mycket behjälpliga.
            </seg>
            <seg n="596c9471">
              Till de rödgröna partierna har jag följande att säga. Alliansen
              kan bara fortsätta att driva en politik för utnyttjande av illegala
              invandrare på svensk arbetsmarknad med er hjälp. Alliansen kan
              bara fortsätta lönedumpningspolitiken med hjälp av illegala invandrare
              om ni hjälper den med det. Alliansen behöver en majoritet i Sveriges
              riksdag när propositionen kommer för att fortsätta detta utnyttjande.
              Den majoriteten kommer Alliansen aldrig att få med Sverigedemokraternas
              hjälp. Hjälper ni Alliansen med detta ska ni vara förvissade om
              att vi kommer att berätta vad ni har gjort, inte bara för våra
              väljare utan framför allt för era väljare.
            </seg>
            <seg n="654a50d2">
              Fru talman! Just i dag firar EU-ministern, alliansregeringen
              och antagligen Fredrik Malm och alla andra federalister i Sveriges
              riksdag EU:s nationaldag och skålar i champagne.
            </seg>
            <seg n="c7fdcef0">
              Så många andra som firar just den här dagen av den anledningen
              finns nog inte att hitta i hela vårt underbara Sverige, och det
              är jag tacksam för.
            </seg>
            <seg n="aea09bc3">
              Jag kommer att fira min nationaldag den 6 juni stolt över ett
              demokratiskt och traditionsrikt Sverige, stolt över dem som byggde
              ett fritt och självständigt Sverige.
            </seg>
            <seg n="fbdf4efc">
              I den här kammaren hänger den svenska flaggan som representerar
              folkstyre, demokrati och självständighet. Här hänger också EU:s
              fana som har solkats av korruption, bristen på insyn, demokratiunderskott
              och stormaktsdrömmar. Jag föreslår att vi viker ihop den sistnämnda
              och skickar tillbaka den dit där den hör hemma, nämligen hemma
              hos herr Barroso i Bryssel.
            </seg>
          </u>
          <note n="46596477">
            I detta anförande instämde Erik Almqvist, Julia Kronlid och Johnny
            Skalin (alla SD).
          </note>
          <note type="speaker" n="8c5faeaa">
            Anf. 58 SUSANNA HABY (M):
          </note>
          <u who="susanna_haby_db2a75" xml:id="i-e1dc43a0a55afac8-0" n="0f7d0341">
            <seg n="d7c553f0">
              Fru talman! I dag när det är Europadagen passar det extra bra
              att vi debatterar Berättelse om verksamheten i Europeiska unionen
              2011 . Man vill tro och hoppas att det inte bara är vi här i riksdag
              och regering som är medvetna om dagen. EU skapades utifrån att
              man ville undvika att återigen hamna i en situation som den som
              ledde till andra världskriget. Fredstanken och en bra balans i
              makten över viktiga råvaror blev grunden till samarbetet och föreningen
              i Europeiska unionen. Samarbetet fördjupades inom allt fler områden,
              och många av dagens medborgare har levt huvuddelen av sina liv
              med medlemskapet. Sverige har varit medlem i 17 år, och de som
              är 20 år och yngre tar sakernas tillstånd för givna. De ser inte
              så tydligt sambanden mellan deras möjligheter till fri rörlighet
              och vikten av en gemensam lagstiftning och sammanhållning.
            </seg>
            <seg n="f0ee350f">
              Mycket i Europa har också förändrats sedan unionen skapades.
              De lösningar man ville ha på plats och de ramar och regleringar
              som låg till grund för budgetutgifterna måste naturligtvis förändras
              i takt med denna utveckling.
            </seg>
            <seg n="84621a72">
              Jag tar mig friheten att reflektera över vad som har behandlats
              under 2011, mitt första hela år som ledamot i EU-nämnden. Det
              är ingen överdrift att säga att det har varit ett turbulent och
              händelserikt år där EU-samarbetet faktiskt har satts på prov.
            </seg>
            <seg n="377ee056">
              När jag ser på vårt arbete tillsammans med utskott och regering
              blir det tydligt att vi har en god ordning på hur riksdagens samtliga
              ledamöter involveras och hur respektive minister försöker förankra
              de svenska ståndpunkterna, speciellt om man jämför med hur det
              kan fungera för övriga medlemsländers parlament.
            </seg>
            <seg n="f8295381">
              Sverige är ett litet land, och därför är det extra viktigt att
              vi på hemmaplan söker breda politiska lösningar som är långsiktiga
              och som kan bana väg för ett stort svenskt inflytande samtidigt
              som vi värnar att beslut tas på rätt nivå.
            </seg>
            <seg n="41fe23ca">
              Vid våra Cosacmöten där vi träffar våra EU-nämndskolleger i de
              andra 26 parlamenten går meningsskiljaktigheterna oftare mellan
              olika länder än mellan olika partier i den svenska riksdagen.
            </seg>
            <seg n="cf5cf27b">
              Rådet, kommissionen och parlamentet ska sedan Lissabonfördraget
              tillkom lagstifta gemensamt inom allt fler områden. Det ligger
              i människans natur att var och en av dem har sina utgångspunkter
              utifrån deras egna specifika syften. Detta innebär att laget EU
              ibland har olika strategier för att nå sina mål. Detta leder till
              kompromisser som i slutändan kan bli hämmande för de nödvändiga
              förändringar som behövs på såväl kort som lång sikt. Parallellt
              med detta har förtroendet länderna emellan satts på svåra prov
              då länder inte följer redan överenskomna direktiv och policyer.
              Under lång tid har man trots detta kunnat hantera såväl marknad
              som medborgare.
            </seg>
            <seg n="4a126395">
              Krisen började redan 2008, och den har blivit alltmer allvarlig
              under 2011. Land efter land fick problem då man hade svag eller
              negativ tillväxt och levde över sina tillgångar och lånade pengar
              till de offentliga utgifterna.
            </seg>
            <seg n="e8870b88">
              Detta innebar svårigheter med att rädda den gemensamma valutan
              euron. Fokus har varit på att bygga upp ett nytt förtroende bland
              annat genom solida finansiella brandväggar och genom att få till
              stånd sundare banker samt genom sexpacken och ett mellanstatligt
              stabilitetsavtal.
            </seg>
            <seg n="489cef09">
              Sveriges roll har trots att vi står utanför eurozonen varit betydelsefull
              och nog så viktig. Riksdag och regering har målmedvetet arbetat
              för en lösning där samtliga 27 länder kan ansluta sig, ta ansvar
              och delta i beslutsrum. Det är väldigt viktigt med tanke på ekonomins
              internationella karaktär som får konsekvenser inte bara för euroländer.
            </seg>
            <seg n="6a04ec28">
              Kanske kan man av det jag nu sagt få intrycket att jag ser EU
              som en dålig samarbetsform. Inget kan vara mer fel. Det är naturligtvis
              nödvändigt att vi har en gemensam ram för hur vi håller samman
              Europa och arbetar mot samma mål för att garantera medborgarnas
              trygghet och utveckling.
            </seg>
            <seg n="07e463ca">
              Det som måste till är att vi fortsättningsvis visar solidaritet
              länderna emellan samtidigt som det finns en tydlighet kring att
              solidaritet måste vara på plats också inom länderna. I tider av
              åtstramning är det viktigt att inte bara en del av befolkningen
              får ta konsekvenserna utan att alla hjälps åt.
            </seg>
            <seg n="e22e24f3">
              Vi moderater är stolta över att Sverige är ett land med de minsta
              klyftorna i Europa, är ett land som håller ihop.
            </seg>
            <seg n="44a75c0c">
              För att komma ur den uppkomna situationen måste EU:s institutioner
              säkerställa att den fria rörligheten för människor, varor, tjänster
              och pengar också sker i verkligheten så att den inre marknaden
              kommer på plats och inte hindras av kortsiktiga nationella politiska
              intressen. Varje land måste ta sitt nationella ansvar så att EU:s
              resurser används till att ge ett mervärde. Det gäller då till
              exempel att koppla ihop nödvändiga infrastrukturer som ger inre
              marknaden förutsättningar att fungera på bästa sätt.
            </seg>
            <seg n="88ff32f1">
              Utvidgningen är också viktig för oss och innebär att nyss tillträdda
              Kroatien snart ska följas av fler länder, däribland exempelvis
              Turkiet och Serbien. Det är naturligtvis nödvändigt att länderna
              uppfyller alla kriterier för att bli medlemmar. Ju mer EU öppnar
              upp sina gränser och tar bort hinder exempelvis tullar också mot
              tredjeland, desto större blir möjligheterna för handel, kunskapsutbyte
              och utveckling internationellt, något som i alla tider gynnat
              Sverige.
            </seg>
            <seg n="61ef7502">
              Arabiska våren ger hopp om en bättre situation för människor
              som under en lång tid levt under förtryck och diktatur diktatorer
              som EU historiskt faktiskt stöttat. För att kunna bistå dessa
              länder med rätt verktyg för en övergång till demokrati krävs det
              att vi låter dem själva besluta om hur denna övergång ska se ut.
              Viktigt är också att inse att våra lösningar inte kan översättas
              i sin helhet och att vi förstår att deras erfarenheter gör att
              de inte alltid litar på västvärldens goda vilja.
            </seg>
            <seg n="07f191a1">
              Personligen ser jag det som mycket viktigt att Sverige hjälper
              EU att bli av med den dubbelmoral som ibland kommer fram i frågor
              om respekt för mänskliga rättigheter. Vi kräver det av våra medlemmar
              och bidragsmottagare, vilket är helt i sin ordning det ska så
              vara; något annat vore otänkbart. Men vi tycker att det är tänkbart
              att låna pengar från världens största diktatur, Kina, när Europa
              behöver pengar.
            </seg>
            <seg n="a8310e0e">
              Samarbete när det gäller flyktingpolitiken har blivit ännu viktigare
              efter utvecklingen i Nordafrika. Länge har man arbetat med att
              få en samsyn kring hur flyktingmottagande och en rättssäker flyktingansökan
              måste hanteras. Detta måste nu komma på plats. Det finns alltför
              många exempel på hur illa människor med skyddsbehov får sina rättigheter
              inskränkta. Länderna måste börja ta likvärdigt ansvar.
            </seg>
            <seg n="8ae2ad94">
              I all ekonomisk turbulens har miljö- och hållbarhetsambitionerna
              kommit att hamna i bakgrunden. Men ambitionerna måste stå fast,
              och miljöhänsynen måste ses som en av lösningarna på ett hållbart
              Europa.
            </seg>
            <seg n="b359e797">
              Jag är stolt över att regeringen driver frågan som en nödvändig
              ingrediens för nya tekniker och innovationer som förutsättningar
              för ökad tillväxt och nya arbeten.
            </seg>
            <seg n="4c57705d">
              I helgen var det val såväl i Frankrike som i Grekland, så en
              ny politik kan innebära ännu mer av svårigheter med att få det
              EU som vi vill se. En ansvarsfull ekonomisk politik likt den som
              förs i Sverige måste bli det självklara valet för samtliga länder.
            </seg>
            <seg n="fbe5c8b0">
              Vår roll i samarbetet i dag handlar om att vara ett bra föredöme
              och exempel, i hopp om att de flesta andra länder och deras medborgare
              inser vikten av välskötta finanser detta för att Europa över huvud
              taget ska ha någon framtid.
            </seg>
            <seg n="d95d6e33">
              Strukturella reformer behöver komma på plats. Såväl kvinnor som
              män måste likvärdigt delta på arbetsmarknaden, och nationalistiska
              krafter måste hanteras mycket klokt för att de inte ska växa sig
              allt starkare.
            </seg>
          </u>
          <note n="75a22bd2">
            Med detta yrkar jag bifall till utskottets förslag i betänkandet
            och avslag på samtliga reservationer.
          </note>
          <note type="speaker" n="7b35876a">
            Anf. 59 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-1e5c11505ddcf700-0" n="5477a417">
            <seg n="14bbc6e0">
              Fru talman! Jag står självklart bakom samtliga socialdemokratiska
              reservationer, men för tids vinnande yrkar jag bifall endast till
              reservation 31.
            </seg>
            <seg n="b7925e37">
              Migrationen i världen ökar, och EU är en del av den utvecklingen.
              En del människor kommer hit för att söka skydd, andra för att
              förena sig med sin familj och många för att arbeta eller studera.
              Migration handlar om människor och möjligheter.
            </seg>
            <seg n="aef5f3cd">
              Socialdemokraternas grundläggande värderingar om alla människors
              lika rätt och lika värde präglar våra ställningstaganden.
            </seg>
            <seg n="9c284be9">
              Vi anser att Genèvekonventionen ska följas och att asylrätten
              ska hävdas. EU måste ha en öppen dörr för människor som är i behov
              av skydd. Fokus i ett gemensamt europeiskt asylsystem måste ligga
              på EU-ländernas gemensamma ansvar för att värna mänskliga rättigheter
              och internationella konventioner samt möjliggöra för flyktingar
              att söka asyl.
            </seg>
            <seg n="7c4ebe8b">
              Asylprövningen ska vara rättvis, rättssäker och individuell och
              stå i överensstämmelse med internationella konventioner.
            </seg>
            <seg n="798e5922">
              För att det ska fungera krävs ett solidariskt ansvar av EU:s
              medlemsstater. När många europeiska länder nu driver en allt striktare
              migrationspolitik måste Sveriges röst i EU vara ännu tydligare
              när de gäller kraven på ett gemensamt ansvarstagande och upprätthållande
              av internationella konventioner. Människor på flykt undan krig
              och förtryck ska inte behöva mötas av stängda gränser, utan de
              ska mötas av ett värdigt mottagande och en rättssäker asylprocess.
            </seg>
            <seg n="af528faa">
              Fru talman! Den ökande rasism och den främlingsfientlighet som
              syns i flera länder måste bekämpas med en politik som främjar
              demokratiska krafter och ökar solidariteten människor emellan.
              Det krävs en aktiv tillväxt- och sysselsättningspolitik där människors,
              såväl kvinnors som mäns, vilja till arbete tas till vara i hela
              EU. En ekonomisk kris kan inte mötas enbart genom sparpaket. Det
              krävs också en politik som ger medborgarna hopp om framtiden.
            </seg>
            <seg n="f6cd87c2">
              Fru talman! Vi anser att den fria rörligheten över gränser är
              någonting som är mycket positivt och som skapar möjligheter för
              många både människor och företag att utvecklas. Vi ser också positivt
              på möjligheten att riva hinder såväl mellan EU-länder som i förhållande
              till länder utanför EU för att möjliggöra ökad rörlighet över
              gränserna. Denna rörlighet får dock inte ske till priset av social
              dumpning innebärande att människor utnyttjas i vad som närmast
              kan betraktas som jobbtrafficking.
            </seg>
            <seg n="25d45b0d">
              Fru talman! Rörligheten över gränserna är en viktig drivkraft
              för ekonomisk utveckling. Men det krävs också regler för att säkerställa
              att rörligheten inte leder till konkurrens genom låga löner och
              sämre arbetsvillkor.
            </seg>
            <seg n="263e318c">
              Den svenska kollektivavtalsmodellen bygger på att arbetsmarknadens
              parter tar ansvar för lönebildningen. Väl avvägda avtal bidrar
              till en fungerande ekonomi, till internationell konkurrenskraft
              samt till höjda reallöner och en rättvis fördelning av lönerna.
            </seg>
            <seg n="f1cc0650">
              Poängen med kollektivavtal är att alla på en arbetsplats omfattas
              oavsett vilket land man kommer från. Ändå kan vi nästan dagligen
              läsa om exempel på löne- och villkorsdumpning, om att den fria
              rörligheten missbrukas av oseriösa företag. Så skapas konkurrens
              alltså genom dåliga villkor, inte genom kompetens. Detta är varken
              värdigt eller acceptabelt.
            </seg>
            <seg n="598eedd2">
              Den svenska regeringen säger sig stå upp för den svenska kollektivavtalsmodellen,
              men det är bara en läpparnas bekännelse. I samband med den så
              kallade Lavaldomen 2007 valde regeringen att genomföra långtgående
              försämringar. Lex Laval innehåller en rad allvarliga brister som
              öppnar för konkurrens genom dumpning av löner och villkor. Därför
              måste det regelverk som omger kollektivavtalen bli starkare.
            </seg>
            <seg n="af4b44cb">
              Grunden för att de fackliga organisationerna ska kunna teckna
              kollektivavtal är den grundlagsskyddade konflikträtten. Nu har
              regeringen begränsat den rättighet som begränsar möjligheten att
              vidta stridsåtgärder mot arbetsgivare som utstationerar arbetskraft
              i Sverige.
            </seg>
            <seg n="e956aea8">
              Vi vill att EU antar ett juridiskt bindande socialt protokoll
              som tydliggör de fackliga rättigheterna, förhandlings- och konflikträtten
              samt rätten att teckna kollektivavtal inom unionen. I det sociala
              protokollet ska det klart stå att grundläggande rättigheter har
              företräde framför ekonomiska intressen. Vårt förslag bygger på
              krav motsvarande de krav som Europafacket driver.
            </seg>
            <seg n="2e73c489">
              När Europaparlamentet och ministerrådet antog utstationeringsdirektivet
              rådde det bred enighet om att direktivet var en lägsta nivå för
              de löne- och anställningsvillkor som kan krävas av ett värdland.
              Nu har EU-domstolen valt att tolka direktivet som ett tak med
              en högsta nivå för vilka villkor som kan ställas på ett gästande
              företag. Det menar vi är fel.
            </seg>
            <seg n="de41c7cc">
              Vi tar därför strid för den svenska modellen och mot de politiska
              krafter som vill se löntagare tävla om jobben med lägre löner
              och sämre villkor.
            </seg>
            <seg n="e36c9ae3">
              Vi vill ha ett solidariskt och rättvist EU där villkor för människor
              och miljö inte underordnas marknadens behov. Vi vill ha ett EU
              som präglas av solidaritet och öppenhet.
            </seg>
          </u>
          <note type="speaker" n="560d6574">
            Anf. 60 ERIK ALMQVIST (SD):
          </note>
          <u who="unknown" xml:id="i-2414a2e3a7651258-4" n="466b19e4">
            <seg n="b99e4909">
              Fru talman! När jag promenerade till riksdagen för några timmar
              sedan noterade jag att det var svenska flaggor på våra kommunala
              bussar i Helsingfors. För mig var det lite oklart vad det rör
              sig om; såvitt jag vet har inte den 9 maj varit en röd dag eller
              flaggdag i Sverige så länge jag kan minnas.
            </seg>
            <seg n="bb6d0062">
              När jag kom till mitt kontor noterade jag att vårt ungdomsförbund,
              Sverigedemokratisk Ungdom, också hade uppmärksammat att dagen
              tydligen betraktas som en flaggdag. Man hade gjort en video där
              man är ute och frågar folk på stan, vanliga svenska medborgare,
              om de känner till den 9 maj. Känner de till EU-dagen och att det
              är en dag att fira? Man frågar också om svenska medborgare känner
              till vem som är vår president och vem som är vår utrikesminister
              i EU.
            </seg>
            <seg n="b1f834fb">
              Svaren var ganska talande. Av 132 tillfrågade var det väl egentligen
              ingen som i praktiken kände till EU-dagen, hade några planer på
              att över huvud taget uppmärksamma den eller för den delen kände
              igen vår gemensamma president eller vår gemensamma utrikesminister.
              Jag misstänker, fru talman, att svaren och kunskapen inte skulle
              vara särskilt mycket bättre ens här i riksdagen. Om vi skulle
              gå runt med en bild på EU:s utrikesminister och fråga riksdagsledamöterna
              har jag en känsla av att ganska många faktiskt inte skulle veta
              vem det var.
            </seg>
            <seg n="d3241664">
              EU-dagen är ett utslag av EU-federalism, och jag tycker att symboliken
              att hissa den svenska nationens flagga för att fira förflyttningen
              av makt, demokrati och självbestämmande från Sverige till en federal
              EU-stat är beklämmande och upprörande. Det är en monsterunion
              som växer fram, en union som skapar problem och sedan försöker
              lösa dem genom ny lagstiftning som skapar nya problem. På så sätt
              växer monstret fram och slukar demokrati och självstyre i sin
              väg. I deras ställen växer det fram en monsterunion som kännetecknas
              mer av en liten politikerklass med stort avstånd till folket som
              de representerar och ett omfattande tjänstemannastyre.
            </seg>
            <seg n="d182a8fd">
              Detta tar sig så klart uttryck på många olika sätt, även i att
              människors liv blir detaljstyrda av EU. Federalisterna inom Alliansen,
              socialdemokratin och Miljöpartiet försvarar detta detaljstyre
              av vårt liv i Sverige från andra delar av världen med att vi å
              andra sidan i utbyte får vara med och påverka. Det får dock någon
              av de federalister som sitter här inne gärna förklara för mig.
              På vilket sätt kompenseras till exempel en svensk snusare som
              riskerar att bli av med sitt snus framöver av att han till exempel
              genom folkvalda EU-parlamentariker från Sverige får vara med och
              påverka fransmännens möjlighet att röka på kaféer?
            </seg>
            <seg n="ecc9aa43">
              Birgitta Ohlsson talade tidigare i debatten om den ungerska medielagen.
              Birgitta Ohlsson menade att detta är en lagstiftning som kan liknas
              vid Vitrysslands. Jag ska inte recensera deras medielag så beläst
              är jag inte men jag vet att syftet med den ungerska medielagen
              är att det ska finnas en instans där man kan pröva medier när
              man anser att medier på ett oskäligt sätt har smutskastat enskilda
              individer eller grupper. Det enda vi egentligen kan recensera
              är utfallet av den ungerska medielagen.
            </seg>
            <seg n="de4492a5">
              Birgitta Ohlsson tog själv upp det enda exempel där det har fallit
              en dom, i alla fall som jag har hört talas om. Det var för ett
              par veckor sedan som Birgitta Ohlsson tillsammans med flera partikamrater
              i en debattartikel i Svenskan uppmärksammade att en ungersk tv-station
              hade fått böta motsvarande 15 000 svenska kronor. Varför nämnde
              man inte, men den som tittar lite närmare på fallet upptäcker
              ganska snart att den ungerska medielagens såvitt jag känner till
              enda utfall där någon har bötesbelagts gällde en tv-station som
              hetsade mot romer i Ungern och därmed fick betala 15 000 kronor
              för grov, rasistisk hets mot romer.
            </seg>
            <seg n="d69a1110">
              Då undrar jag en sak. Till exempel den svenska bonde som av EU
              krävs på att ta bort buskar och träd därför att det inte får vara
              för mycket buskar och träd på betesmarker på vilket sätt menar
              Birgitta Ohlsson med flera federalister att han kompenseras av
              att EU kräver att man ska kunna hetsa mot romer i Ungern? Att
              romer i Ungern ska kunna hetsas mot på grund av påbud från EU
              på vilket sätt kompenseras de för detta av att en svensk bonde
              inte får ha buskar på sina betesmarker? Jag skulle bra gärna vilja
              ha svar på det.
            </seg>
            <seg n="406397c6">
              EU inte bara detaljstyr våra liv. EU jobbar framför allt övergripande
              med nya regelverk, lagar och ambitioner som man talar väldigt
              vitt och brett om gärna på tusentals A4-sidor så att ingen egentligen
              får inblick i vad det handlar om förrän dessa olika visioner förr
              eller senare ska börja implementeras bit för bit. Det är ett sammelsurium
              av papper som är så omfattande att inget parlament i världen sannolikt
              kan hantera helheten av det. Det är en del av tjänstemannastyret.
            </seg>
            <seg n="52de4c72">
              Jag har några kolleger som i debatten i dag redan har föredragit
              till exempel hur man på det här viset påverkar arbetsmarknadspolitiken
              och hur man försöker synkronisera och förändra lagstiftning när
              det kommer till skatter, brottsbekämpning med mera. Jag tycker
              att det visar på en respektlöshet mot svenska väljare att regeringen
              köper detta paket rakt av. Till exempel kan vi se hur svenska
              väljare har röstat nej till euron, och trots det fortsätter vi
              att skriva under fördrag som sedan lång tid tillbaka förutsätter
              att Sverige förr eller senare ska gå med i eurosamarbetet.
            </seg>
            <seg n="5a112df4">
              Vi skriver under nya avtal. Nu ska vi in i stabilitetsmekanismen
              där euroländer, vilket Sverige har förbundit sig att bli förr
              eller senare, alltså ska bli tvungna att bidra med skattemedel
              till beslut på en federal nivå för att rädda andra länder som
              krisar av olika skäl. De kanske har varit ansvarslösa med sina
              statsfinanser, och då ska svenska skattebetalare utan något som
              helst självbestämmande från Sveriges sida vara med och finansiera
              dessa lånefester.
            </seg>
            <seg n="ede8b45d">
              Inledningsvis ska stödmekanismen ha en budget på ungefär 6 biljoner
              kronor. Det motsvarar ungefär svenska statens utgifter för sju
              år. Om vi går tillbaka lite i tiden ser vi att man när man reglerade
              EMU-samarbetet i Maastrichtfördraget 1993 slog fast att man inte
              skulle ha någon stabilitetsmekanism. Det motiverade man med att
              man såg en risk för att möjligheten till hjälpaktioner skulle
              minska ländernas eget ansvarstagande för sin ekonomi.
            </seg>
            <seg n="1ea0c458">
              Jag tycker att man mot bakgrund av de senaste ett eller två årens
              utveckling i Europa får säga att de initiala farhågor man hade
              även inom EU-etablissemanget faktiskt har besannats. Trots detta
              ska vi nu och i framtiden pumpa in ytterligare miljarder av svenska
              skattebetalares medel i ett projekt som bevisligen inte fungerar.
              Det skapar ekonomiska obalanser och uppmuntrar till ansvarslöshet.
              Vi sverigedemokrater menar att det är oacceptabelt att underställa
              svenska skattebetalare ytterligare federal makt över våra egna
              medel.
            </seg>
            <seg n="f3973c9a">
              Vidare skulle jag vilja kommentera de förändringar regeringen
              stöder när det kommer till den europeiska utvecklingsbanken. Den
              europeiska utvecklingsbanken inrättades för att man ville främja
              de europeiska öststater som förut har varit en del av ett kommunistiskt
              Sovjet i deras transformation till att bli moderna europeiska
              marknadsekonomier. Detta är ett initiativ man faktiskt kan tycka
              är lovvärt. Det berör oss, det ligger i vår närhet och det handlar
              om att stötta nationer som har blivit förtryckta tillbaka till
              en europeisk modern kontext.
            </seg>
            <seg n="47976f37">
              Nu vill man dock utvidga banken och det är något regeringen redan
              har sagt ja till till att även börja stötta Nordafrika och Mellanöstern.
              Det är lite märkligt, kan man tycka, för en europeisk utvecklingsbank
              att ägna sig åt utvecklingsarbete i Nordafrika och Mellanöstern.
              I till exempel proposition 2011/12:64 framkommer att banken endast
              ska bedriva verksamheter i länder som bekänner sig till och har
              börjat tillämpa principer om demokrati med flerpartisystem, pluralism
              och marknadsekonomi. Då kan man fråga sig hur förutsättningarna
              i dag ser ut i Mellanöstern och norra Afrika.
            </seg>
            <seg n="a3b323de">
              Förvisso kan man tycka att demokratin i alla fall för stunden
              har fått sig ett litet språng framåt genom den arabiska våren,
              men vi kan också notera att det med den nyvunna demokrati den
              arabiska våren har medfört faktiskt är många just värderingar
              vi betraktar som demokratiska som snarare ser ut att få stryka
              på foten om religiös pluralism, jämställdhet, särskiljande mellan
              stat och kyrka och så vidare.
            </seg>
            <seg n="f278d992">
              Vi ser hur miljontals kristna i dag blir fördrivna på flykt under
              en etnisk rensning som har kommit som en direkt konsekvens av
              demokratiseringen som den arabiska våren har medfört. Frågan är
              hur pass bra och solid grund vi kan bedöma att det finns i dag
              för att gå in på de premisser som Europeiska utvecklingsbanken
              arbetar.
            </seg>
            <seg n="0c9e6654">
              Utöver att Östeuropa faktiskt tillhör Europa, är en del av Europa,
              och det finns en naturlig förklaring till varför en europeisk
              utvecklingsbank går in och försöker utveckla regioner i Europa,
              finns det här en grundläggande skillnad. Historiskt sett var det
              i Östeuropa fria europeiska folk som blev ockuperade av främmande
              makt, blev påtvingade ett totalitärt system, medan den arabiska
              våren i hög grad visar på motsatsen. Det är folk som har levt
              under diktaturer, men folkopinionen för ofta snarare med sig mer
              odemokratiska värderingar när man öppnar ventilen och folkets
              vilja får komma fram. Det här är en process som vi menar att vi
              inte kan bidra till.
            </seg>
            <seg n="4472038e">
              Det må vara så att Alliansen och Socialdemokraterna till att
              börja med har hjälpt islamister till makten de senaste åren i
              Nordafrika med militärt stöd och att man nu dessutom vill bidra
              till deras samhällsbygge och deras vision av hur ett samhälle
              ska byggas med ekonomiskt stöd. Men det är något som Sverigedemokraterna
              aldrig kommer att gå med på.
            </seg>
            <seg n="b8f30467">
              För att sammanfatta, fru talman, tror vi sverigedemokrater på
              idén om fria och självständiga demokratier och nationer. Och vi
              förkastar EU och förkastar EU-dagen. Vi hoppas att vi i framtiden
              kommer att kunna se tillbaka på debatter som dagens som en ytterst
              historisk parentes i Europas historia.
            </seg>
          </u>
          <note n="fc50a449">
            I detta anförande instämde Julia Kronlid och Johnny Skalin (båda
            SD).
          </note>
          <note type="speaker" n="2f63fba5">
            Anf. 61 HANS ROTHENBERG (M):
          </note>
          <u who="hans_rothenberg_e60ec8" xml:id="i-7d1a8a51cb065a0b-0" n="cbfa8fa2">
            <seg n="8c5264ba">
              Fru talman! Vad faller en närmast i tanken när man ser på Europa
              i dag? Jo, det är en bild som till stor del domineras av en kontinent
              i kris där många länder har ekonomiska problem och inte minst
              svårhanterliga skuldbördor. Tillsammans med en handfull andra
              länder är Sverige ett lysande undantag.
            </seg>
            <seg n="a0b05da1">
              I en alltmer globaliserad värld där asiatiska tigrar och afrikanska
              lejon ryter hotfullt kan tanken lätt blir slående att Europa har
              sett sina glansdagar och att de är bakom oss.
            </seg>
            <seg n="eeab4d89">
              I demokratins vagga, Grekland, har i dagarna de etablerade partierna
              förlorat mark till förmån för extremistpartier vars gemensamma
              nämnare är att skjuta svåra beslut på framtiden eller att inte
              alls bry sig om dem. I många av grannländerna är situationen mindre
              akut, men läget för framför allt Sydeuropa signalerar att den
              gamla världen i viss mån lever upp till sitt namn.
            </seg>
            <seg n="66a08eb4">
              Även inom EU-systemet finns det en air av viss gammalmodighet
              som inte alltid bidrar till att skapa den utveckling som Europa
              behöver. Den från svenskt håll hårt kritiserade jordbrukspolitiken
              är väl det tydligaste exemplet på detta.
            </seg>
            <seg n="9e90192b">
              Men, fru talman, samtidigt finns det viktiga kvaliteter som alltjämt
              utmärker Europa. Det bekräftas av en hög utbildningsnivå hos ländernas
              medborgare och de många världsledande universiteten och forskningsinstitutionerna.
              Och det är framför allt på detta område som Europa har möjlighet
              att av egen kraft försäkra sig om framtida konkurrenskraft. Att
              satsa på nya innovationer, göra smarta och välriktade satsningar
              inom forskning hör därför till de viktigaste åtgärderna för att
              långsiktigt skapa en stabilare grund för framtidens tillväxt och
              för att ta sig ur de stora nuvarande problemen.
            </seg>
            <seg n="882bfa7b">
              Ett viktigt steg framåt är Horisont 2020, EU:s nästa ramprogram
              för forskning, utveckling och innovation. Enligt kommissionens
              förslag ska ramprogrammet för forskning och utveckling respektive
              ramprogrammet för konkurrenskraft och innovation ingå. Tillsammans
              med Europeiska institutet för innovation och teknik blir detta
              en helhjärtad europeisk satsning.
            </seg>
            <seg n="83c800a8">
              Ramverket med en budget på 80 miljarder euro under sex år fokuserar
              främst på att stärka EU-områdets position inom högkvalitativ forskning,
              en position som Europa ska ta och också satsa på att bevara för
              lång tid framöver.
            </seg>
            <seg n="bd394f55">
              Med stora investeringar i viktig teknik och förbättrad tillgång
              till riskkapital stärks det industriella ledarskapet på innovationsområdet.
              Därmed kan Horisont 2020 bidra till att lösa några av Europas
              viktigaste framtidsutmaningar. Forsknings- och innovationsområdet
              hör till de områden där Europasamarbetet har stor potential att
              komplettera satsningar på andra nivåer, det vill säga i enskilda
              länder och i företag.
            </seg>
            <seg n="cd7b3e60">
              Fru talman! Satsningar på forskning och innovation är av största
              vikt för att Europa ska klara jobb, tillväxt och utveckling framöver.
              Några av dessa utmaningar handlar om att utveckla ny teknik för
              ekologiskt hållbara transporter, förnybar energi och livsmedelsförsörjning.
              Den kanske största av utmaningar att hantera är de samhällsförändringar
              som följer av en alltmer åldrande befolkning.
            </seg>
            <seg n="df066d7a">
              Fru talman! EU-samarbetet vilar också på principen om frihandel
              och öppna gränser. Från regeringens sida betonar man vikten av
              en väl fungerande inre marknad utan handelshinder. Samtidigt måste
              vi från svensk sida också verka för att underlätta handel med
              länder utanför EU och motverka protektionism och byråkrati. Men
              med en genomtänkt utrikespolitik kan unionen påverka länder i
              övriga världen i en positiv riktning när det gäller demokrati,
              mänskliga rättigheter och den ekonomiska utvecklingen.
            </seg>
            <seg n="9084f96a">
              Det är därför glädjande att utrikesutskottet särskilt påpekar
              vikten av att EU snarast möjligt bör inleda förhandlingar med
              Egypten, Marocko, Tunisien och Jordanien om fördjupade frihandelsavtal,
              för det skulle innebära en vidareutveckling av existerande handelsavtal
              men med krav på utveckling i rätt riktning avseende demokrati
              och respekt för mänskliga rättigheter.
            </seg>
            <seg n="73c8bbdd">
              Fru talman! Europasamarbetet erbjuder stora möjligheter för medlemsländerna
              inom en rad områden. Och att göra rätt saker är viktigt i en tid
              då många medlemsstater står inför tuffa ekonomiska utmaningar
              och hanterar en hög arbetslöshet. Att Europa lyckas hålla jämna
              steg med omvärlden, eller ännu hellre ligga i framkant när det
              gäller forskning och innovationer, är därför en nyckelfaktor för
              att kunna stärka konkurrenskraften.
            </seg>
            <seg n="35ef9e24">
              Det är med stort intresse som vi kommer att följa det vidare
              arbetet med bland annat Horisont 2020 och fortsätta känna stolthet
              över Sveriges engagemang för ett väl fungerande utbyte av idéer,
              tjänster och produkter på EU:s inre marknad och över gränserna
              ut mot omvärlden.
            </seg>
            <seg n="92305fd1">
              Fru talman! Jag ber att få yrka bifall till utskottets förslag
              och avslag på motionerna.
            </seg>
            <seg n="8408a0a1">
              Jag hoppas att jag har hållit mig till ämnet, inte avvikit för
              mycket och dessutom kanske slutat på minuten.
            </seg>
          </u>
          <note type="speaker" n="f9d18621">
            Anf. 62 MARIE GRANLUND (S):
          </note>
          <u who="marie_granlund_5f2947" xml:id="i-427834bbd5bcc923-0" n="6be86b18">
            <seg n="4698bb70">
              Fru talman! Som väldigt många talare här tidigare konstaterat
              är det just i dag, den 9 maj, Europadagen.
            </seg>
            <seg n="046e3d3c">
              Lite smärtsamt kan man konstatera att det är länge sedan som
              det har sett så bekymmersamt ut för det europeiska projektet.
              Det europeiska projektet håller på att krackelera, även om den
              mest akuta ekonomiska fasen för tillfället är över.
            </seg>
            <seg n="2e8a270c">
              Som väl känt har vi socialdemokrater på olika sätt stött de initiativ
              som har kommit fram bland EMU-länder och bland andra för att få
              Europas ekonomi i balans. Men självklart kan man diskutera om
              alla dessa åtgärder är de bästa, om de är tillräckliga och om
              det inte behövs fler åtgärder.
            </seg>
            <seg n="ad786eab">
              23 miljoner människor är i dag arbetslösa i Europeiska unionen.
              Ungdomsarbetslösheten är skyhög. Det är ett väldigt högt pris
              som vi kommer att få betala långt fram i tiden om ingenting görs.
            </seg>
            <seg n="74035e4d">
              Man kan välkomna att socialisterna har kommit till makten i Frankrike.
              Man kan också välkomna att man nu tar initiativ på Hollandes begäran
              till ett nytt toppmöte som just ska diskutera tillväxtfrågorna,
              för hjulen behöver sättas i gång. Efterfrågan behöver faktiskt
              höjas i Europa. Det går inte att hela tiden uteslutande driva
              åtstramningar, som högerregeringar i Europa gör. Man måste också
              se till att de produkter som tillverkas i Europa får en avsättning
              och att människor kan efterfråga varor, annars kommer Europa att
              gå omkull.
            </seg>
            <seg n="54ed9027">
              Det är mycket bekymmersamt att legitimiteten för hela det europeiska
              projektet av förklarliga skäl håller på att sjunka. Det är väl
              snart vi i Sverige som har högst förtroende för Europeiska unionen.
              I många andra länder sjunker det som en sten, och det är inte
              så konstigt. En ekonomi i balans är mycket viktigt, men människor
              måste också få jobb och kunna försörja sig själva.
            </seg>
            <seg n="0a09b5d9">
              De olika tendenser som EU-kommissionen och enskilda länder nu
              visar är också mycket oroande. Under täckmantel av den ekonomiska
              krisen genomför man förändringar som man aldrig annars hade kunnat
              få till stånd. Det handlar om försämringar av arbetsrätten, sänkta
              löner och så vidare. Det är någonting som vi socialdemokrater
              aldrig kan acceptera.
            </seg>
            <seg n="68891e48">
              Vi säger bestämt nej till det nya förslag som kommissionen har
              presenterat om Monti II där konfliktåtgärderna helt plötsligt
              ska bli proportionerliga. EU-domstolen ska kunna gå in och säga
              om fackföreningsrörelsen i ett land har rätt att vidta de konfliktåtgärder
              man vill vidta. Det här är helt oacceptabelt.
            </seg>
            <seg n="0a4fdf1b">
              Vi socialdemokrater tycker att vi måste hävda varje lands rätt
              och sätt att organisera arbetsmarknaden. Vi har kollektivavtal
              i Sverige. Det är någonting som har visat sig vara mycket framgångsrikt.
              Det kommer vi verkligen att slå vakt om.
            </seg>
            <seg n="1383d27e">
              Jag står självfallet bakom alla reservationer i betänkandet,
              men för att vinna tid vill jag yrka bifall endast till nr 3 och
              nr 31.
            </seg>
          </u>
          <note type="speaker" n="9b41d6aa">
            Anf. 63 JOHNNY SKALIN (SD):
          </note>
          <u who="johnny_skalin_8b916b" xml:id="i-1617d252c518f4b0-11" n="5d2ab778">
            <seg n="2e9aa2ec">
              Fru talman! Jag såg väldigt mycket fram emot den här debatten
              innan den ägde rum. Jag såg framför allt fram emot en diskussion
              om ett bättre Sverige. Så här i slutet av debatten känner jag
              mig däremot mest bara upprörd. Jag känner mig upprörd eftersom
              det enbart har varit en debatt och ingen diskussion. Vi har inte
              diskuterat vad som är bäst för Sverige. Vi har diskuterat vad
              som är bäst för Europa.
            </seg>
            <seg n="7fd5df73">
              Det är snarare så att flosklerna fullkomligt har haglat här i
              kammaren i dag. Man pratar om fred och samarbete. Det samarbete
              man talar om handlar inte bara om de politiska områden som vi
              redan har flyttat över till Europa, utan det handlar också om
              att vi ska flytta över finanspolitiken, utbildningspolitiken,
              försvarspolitiken, arbetsmarknadspolitiken och socialpolitiken
              till Europa.
            </seg>
            <seg n="00c941e7">
              EU:s demokrati består av 65 procent av befolkningen och 14 länder.
              Det är de som avgör vad vi ska tycka här i Sverige. Det tycker
              den här kammaren är riktigt. Det tycker jag är felaktigt.
            </seg>
            <seg n="21a4952e">
              Inte ens Vänsterpartiet, som utmålar sig som ett EU-kritiskt
              parti, står upp för sina ideal. Det såg vi tydligt i debatten
              tidigare, och det ser vi tydlig nu. Det finns ingen vänsterpartistisk
              representant här.
            </seg>
            <seg n="2c04b97b">
              Det är faktiskt så illa att jag undrar om majoriteten av riksdagsledamöterna
              ens känner till skillnaden mellan ministerrådet och EU-kommissionen.
              Vi hörde tidigare Socialdemokraternas företrädare Börje Vestlund
              som uppenbarligen inte kände till att vi kommer att votera om
              en fördragsändring nu i maj.
            </seg>
            <seg n="0f3e0bfb">
              I stället lyfter man gärna fram att EU har blivit mer demokratiskt.
              Vi har medborgarinitiativ, vilket innebär att en miljon människor
              måste skriva under uppropslistor för att driva igenom frågor.
              Man har subsidiaritetsprövningar som kräver att tio länder säger
              ifrån. Det har aldrig hänt tidigare.
            </seg>
            <seg n="1f09f38d">
              Jag skäms över riksdagens inställning till den svenska demokratin.
            </seg>
          </u>
          <note n="dd5460c1">
            Överläggningen var härmed avslutad.
          </note>
          <note n="3cffeb09">
            6 § Tillämpning i fråga om Libyen av lagen (1996:95) om vissa
            internationella sanktioner
          </note>
          <note n="4c517dad">
            Föredrogs
          </note>
          <note n="ddcd694c">
            Förste vice talmannen konstaterade att ingen talare var anmäld.
          </note>
          <note n="9530dca1">
            7 § Genomförandet av EU-direktivet om mänskliga organ avsedda
            för transplantation
          </note>
          <note n="4c517dad">
            Föredrogs
          </note>
          <note n="ddcd694c">
            Förste vice talmannen konstaterade att ingen talare var anmäld.
          </note>
          <note n="9ae1711c">
            8 § Nya faktureringsregler för mervärdesskatt m.m.
          </note>
          <note n="4c517dad">
            Föredrogs
          </note>
          <note n="ddcd694c">
            Förste vice talmannen konstaterade att ingen talare var anmäld.
          </note>
          <note n="37649f3a">
            9 § Överklagande av vitesföreläggande i fastighetstaxeringen
            och genomförande av direktiv på skatteområdet
          </note>
          <note n="4c517dad">
            Föredrogs
          </note>
          <note n="ddcd694c">
            Förste vice talmannen konstaterade att ingen talare var anmäld.
          </note>
          <note n="8f4f7f26">
            10 § Utlåning till Irland
          </note>
          <note n="4c517dad">
            Föredrogs
          </note>
          <note type="speaker" n="8b64b7ee">
            Anf. 64 ERIK ALMQVIST (SD):
          </note>
          <u who="unknown" xml:id="i-2414a2e3a7651258-5" n="466b19e4">
            <seg n="9f03ddda">
              Fru talman! Jag börjar med att yrka bifall till Sverigedemokraternas
              reservation.
            </seg>
            <seg n="9ca2d6a8">
              Under 90-talet, efter den ekonomiska kris som vi upplevde då,
              var vi i Sverige, som i resten av Europa och en stor del av världen,
              överens om vikten och behovet av en självständig penningpolitik
              och en oberoende riksbank som kunde sätta styrräntan. Trots det
              har ett flertal länder i vår närhet, genom EMU-samarbetet, frångått
              just de här så viktiga principerna. Bara några år senare har de
              avskaffat sitt oberoende och låter i stället ECB sätta räntan
              och penningpolitiken underkasta sig Europa.
            </seg>
            <seg n="3ce1559b">
              För Irlands del kunde man till exempel se konsekvenserna i den
              fastighetskris som de upplevde för några år sedan när det snarare
              fanns ett behov av att höja räntan för att hålla nere utvecklingen
              eftersom det fanns risk för en bostadsbubbla. Men det fanns andra
              behov i andra delar av euroområdet. Det fanns andra regioner som
              hade ett behov av en sänkt ränta, och därmed bidrog euron snarare
              till att blåsa upp den här bubblan. Dessutom har Irland hållit
              sig med oansvariga statsfinanser under en längre tid.
            </seg>
            <seg n="623210d1">
              Sammantaget är det Sverigedemokraternas uppfattning att det inte
              är vårt ansvar att andra länder väljer att ha oansvariga statsfinanser
              och underkastar sig en penningpolitik som de själva bara några
              år tidigare har förkastat genom att gå med i euron. Med de här
              riskerna som grund ser vi inte heller att kreditrisken är värd
              att ta till den ränta som det rör sig om för de aktuella lånen.
              Det är inte värt att äventyra över 5 miljarder svenska kronor
              i skattemedel genom de här lånen. Därför yrkar jag som sagt bifall
              till Sverigedemokraternas reservation.
            </seg>
          </u>
          <note type="speaker" n="3d67b9a0">
            Anf. 65 ULLA ANDERSSON (V):
          </note>
          <u who="ulla_andersson_ab2816" xml:id="i-256e413fcf0d5142-0" n="7eb660d4">
            <seg n="e3b91038">
              Fru talman! Jag börjar med att yrka bifall till Vänsterpartiets
              reservation. Jag vill också vara mycket tydlig med att Vänsterpartiet
              gärna lånar ut pengar till andra länder i en mycket svår situation.
              Det vi däremot inte kan göra i det här fallet är att ställa oss
              bakom de kriterier man har satt upp för att få ta del av det här
              lånet.
            </seg>
            <seg n="8220c4ac">
              Det gör mig lite orolig att se att det finns väldigt många partier
              som tycker att det är helt rimligt att vi ställer krav på andra
              länder enligt följande: Enligt det här avtalet som Irland ska
              uppfylla för att få ta del av lånet ska Irland förbinda sig att
              sänka minimilönerna och reformera kollektivavtalen, och det ska
              ske i samråd med kommissionen. Dessutom förbinder man sig att
              skära i arbetslöshetsförsäkringen och genomföra sanktioner mot
              arbetslösa för att garantera ett aktivt arbetssökande. Irland
              ska dessutom privatisera sjukvården, apoteken och elmarknaden
              samt säga upp anställda i välfärden och sänka deras pensioner.
            </seg>
            <seg n="2413998a">
              Är det så att Irland har bedrivit en osund finanspolitik? Har
              Irland haft osunda statsfinanser? Var det detta som var problemet
              som orsakade att Irland hamnade där man hamnade? Svaret är nej.
              Irland var ett ekonomiskt mycket välskött land med en mycket låg
              stadsskuld på ungefär 25 procent. Man hade överskott i statsbudgeten
              i många år. Men det Irland gjorde var att garantera de sju stora
              bankernas verksamhet, vilket i sin tur ledde till katastrof. Man
              fick ett budgetunderskott på 30 procent av bnp, och helt plötsligt
              hade man en statsskuld på ungefär 120 procent. De hade inte för
              stora offentliga utgifter, det vill säga de hade inte för många
              anställda i välfärden eller för höga löner. Det var inte det som
              var problemet, utan det var att man gick in och räddade sin banksektor.
              Det var det som var det grundläggande problemet.
            </seg>
            <seg n="412e0b21">
              Jag tycker att det här är ett väldigt tydligt exempel på hur
              det ser ut runt om i Europa där man gång på gång försöker få det
              till att det är osunda statsfinanser som ligger bakom krisen när
              det oftast är valutaunionens uppbyggnad som har orsakat hela krisen.
              Irland är ett sådant exempel, Spanien är ett annat. Man har dragit
              ned de offentliga utgifterna väldigt kraftigt och inskränkt fackliga
              rättigheter och kollektivavtal fast det egentligen är på den privata
              sidan som man har en hög skuldsättning eller man har gått in och
              räddat banker.
            </seg>
            <seg n="40a689dc">
              I Greklands fall går 7 av 10 kronor i de olika räddningspaket
              som sätts in just till att rädda banker, och så är också fallet
              i Irland. Det är därför vi inte kan ställa oss bakom de här lånekraven
              för Irlands del. Vi hade gärna lånat ut pengar. Vi var del i de
              förhandlingar som pågick, men när vi fick se de slutliga villkoren
              för att ta del av det här lånet kunde vi inte vara med längre,
              för vi tycker inte att det är rätt att inskränka fackliga rättigheter.
              Vi tycker inte att det är rätt att gå in i andra länders kollektivavtal.
              Vi tycker inte att det är rätt att sänka löner som redan är låga,
              och vi tycker inte att det är rätt att kräva att andra länder
              ska privatisera sjukvård, apotek eller elmarknad. Därför har vi
              motionerat om ett annat alternativ, och jag yrkar bifall till
              vår reservation.
            </seg>
          </u>
          <note type="speaker" n="bce7072f">
            Anf. 66 ELISABETH SVANTESSON (M):
          </note>
          <u who="elisabeth_svantesson_49b08a" xml:id="i-9be30edfae766395-0" n="b057ea77">
            <seg n="bcc05292">
              Fru talman! Låt mig börja med att yrka bifall till förslaget
              i betänkandet och poängtera att sex av riksdagens partier står
              bakom förslaget.
            </seg>
            <seg n="859f68f1">
              I dag ska riksdagen fatta beslut om ett bilateralt lån till Irland.
              Bakgrunden är att när den irländska staten hösten 2010 fick svårt
              att finansiera den kraftigt stigande statsskulden begärde man
              den 21 november 2010 ett internationellt finansieringsstöd. Då
              slöts en överenskommelse om ett stödpaket på 85 miljarder euro
              mellan den irländska regeringen, EU, ECB, alltså den europeiska
              centralbanken, och Internationella valutafonden. Vid ett möte
              i Ekofinrådet samma dag lovade också Danmark, Storbritannien och
              Sverige att sammanlagt låna ut 45 miljarder euro till Irland.
              Efter ett samråd i EU-nämnden söndagen den 28 november åtog sig
              Sverige att bidra med 600 miljoner euro av den här utlovade krediten.
              En förutsättning för Sveriges åtagande var att riksdagen skulle
              godkänna den här kreditgivningen, och det är därför vi är här
              i dag.
            </seg>
            <seg n="1f949d99">
              Man kan absolut kritisera Irland för att de delvis själva har
              orsakat den situation som de har hamnat i det är inget snack om
              saken. De hade kunnat bedriva en annan inrikespolitik för att
              mildra krisens effekter. Man skulle ha behövt en betydligt starkare
              reglering, bättre övervakning av finanssektorn och bättre system
              för kreditanalys och riskhantering. Men nu hamnade Irland i den
              här situationen, och man kan fråga sig: Varför ska Sverige bistå
              med ett bilateralt lån till Irland som de kan utnyttja om de vill?
              Det finns flera orsaker till det, och man skulle kunna sammanfatta
              det med två ord. Det ena är solidaritet, och det andra är självbevarelsedrift.
              Vi ska vara solidariska. Irland drabbades hårt av finanskrisen,
              och det krävs lån för att de ska kunna klara upp sin situation
              och för att den inte ska förvärras.
            </seg>
            <seg n="622a22d6">
              Vi vill helt enkelt stödja Irland. Men det är också en form av
              självbevarelsedrift i detta eftersom Irland har omfattande finansiella
              kopplingar till många av de största ekonomierna i Europa och resten
              av världen. Risken är stor att en finansiell oro i Irland sprider
              sig till andra länder, framför allt genom att den europeiska banksektorn
              har stora exponeringar mot Irland.
            </seg>
            <seg n="45cdf791">
              Sveriges ekonomi är liten och öppen och extremt känslig för finansiell
              oro. Därför är det viktigt att vi som har goda möjligheter att
              bistå Irland också gör det.
            </seg>
          </u>
          <note type="speaker" n="6104f916">
            Anf. 67 ULLA ANDERSSON (V) replik:
          </note>
          <u who="ulla_andersson_ab2816" xml:id="i-256e413fcf0d5142-1" n="7eb660d4">
            <seg n="8496cc26">
              Fru talman! Elisabeth Svantesson tog upp behovet av kreditreglering
              och finanssektorns oansvariga utlåning, och jag vill ställa följande
              frågor: Varför ska då Sverige ställa krav på Irland att de ska
              sänka sina minimilöner? Varför ska då Sverige ställa krav på Irland
              att de ska ändra sina kollektivavtal och dessutom göra det i samråd
              med tjänstemännen i EU-kommissionen? Varför ska då Sverige kräva
              att ett annat land ska privatisera stora delar av sin verksamhet?
              Varför ska då Sverige kräva att man ska säga upp anställda i välfärden
              och sänka deras pensioner?
            </seg>
            <seg n="4c2682cc">
              Jag skulle gärna vilja ha en förklaring. Irland har ju inte haft
              en oansvarig finanspolitik, utan snarare har Irland drabbats hårt
              av den icke-fungerade penningpolitiken inom valutaunionen som
              inte alls har varit anpassad efter den situation som rådde i Irland
              där inflationen var högre än räntan och det blev en lånekarusell.
            </seg>
            <seg n="f3aaf640">
              Varför ska man inskränka fackliga rättigheter, skära i minimilöner
              och privatisera? Varför ska Sverige ställa sådana krav?
            </seg>
          </u>
          <note type="speaker" n="4528c004">
            Anf. 68 ELISABETH SVANTESSON (M) replik:
          </note>
          <u who="elisabeth_svantesson_49b08a" xml:id="i-9be30edfae766395-1" n="b057ea77">
            <seg n="5a24a03a">
              Fru talman! Det är väl känt att Vänsterpartiet även tidigare,
              när vi hade diskussioner om Island, har velat förhandla om egna
              krav vid utlån av pengar. Jag har all respekt för detta. Jag tror
              dock att det är bättre att man i hela den här sammanslutningen
              har gemensamma krav. Sverige var med i förhandlingen, och finansminister
              Anders Borg var rätt tydlig mot oss i EU-nämnden, när vi hade
              förhandlingen söndagen den 28 november, med att Sverige har lyft
              fram kraven att det ska vara en sammanhållen politik. Sedan är
              det många parter i detta.
            </seg>
            <seg n="f20fda06">
              Nu låter det som att kraven främst handlar om att man ska konsolidera
              statsfinanserna. Självklart måste man konsolidera i en situation
              där man har drabbats otroligt hårt av krisen när finanserna har
              blivit bedrövliga, men en viktig hörnsten i det här programmet
              är att man ska återställa stabiliteten i banksektorn och höja
              kapitalbasen, vilket man har gjort. Man har vidtagit rätt kraftiga
              åtgärder i Irland just för att göra bankerna betydligt mer stabila.
              Man jobbar hårt på att öka konkurrenskraften.
            </seg>
            <seg n="48bbe0fd">
              När jag ser på Irland nu ser jag att de verkligen går åt rätt
              håll. Jag kan ha missat något, men jag märker inte att det finns
              någon stark och högljudd opinion i Irland just nu om det som Ulla
              Andersson här nämner. Det kan hända att det både längst ut till
              vänster och längst ut till höger finns en opinion, men vad jag
              ser är att Irland går åt rätt håll och att stora delar av det
              irländska folket ser att det här var nödvändigt.
            </seg>
          </u>
          <note type="speaker" n="4c36aad7">
            Anf. 69 ULLA ANDERSSON (V) replik:
          </note>
          <u who="ulla_andersson_ab2816" xml:id="i-256e413fcf0d5142-2" n="7eb660d4">
            <seg n="73581a51">
              Fru talman! Du svarar inte på mina frågor, Elisabeth Svantesson!
              Varför ska man inskränka de fackliga rättigheterna? Varför ska
              man korrigera ingångna kollektivavtal i samråd med kommissionen?
              Det är ju det ni har krävt. Under de här förhandlingarna fick
              man höra: Sverige kan inte ställa så mycket krav, för vi är så
              långt bak. Därför får vi ställa oss bakom detta, för det är viktigt
              att man är överens.
            </seg>
            <seg n="10373381">
              Men här går vi in och gör en väldigt politisk markering och talar
              om för ett annat land exakt vilka politiska åtgärder de ska vidta
              för att uppfylla kriterierna för lån. Man kunde ju faktiskt ha
              varit solidarisk och sagt: Vi lånar gärna ut pengar till er! Sedan
              kunde man visst ha haft krav, men frågan är om de kraven skulle
              vara så politiska som de är i det här fallet och som dessutom
              inskränker fackliga rättigheter.
            </seg>
            <seg n="a5e872c7">
              Jag kan tala om för Elisabeth Svantesson att det är ganska upprört
              i Irland. Man har massarbetslöshet. Många människor flyttar från
              Irland. Jag känner människor som har bott i Irland som nu har
              flyttat till Sverige, för man ser ingen framtid. Oerhört många
              människor har lämnat landet just för att de inte känner någon
              framtidstro längre. Jag tror inte att det blir bättre av att man
              går in och säger: Nu ska ni vara under förmyndarskap av EU-kommissionen,
              och ni ska göra nya förhandlingar med de fackliga organisationerna
              där kommissionen ska ha det avgörande ordet.
            </seg>
            <seg n="2fa7938e">
              Jag skulle vilja fråga Elisabeth Svantesson och egentligen skulle
              jag vilja ställa samma fråga till Socialdemokraterna eftersom
              jag har väldigt svårt att förstå hur de kan ställa sig bakom ett
              avtal som inskränker kollektivavtal och fackliga rättigheter var
              det sägs att man har rätt att göra ett sådant ingripande i ett
              annat lands nationella självbestämmande.
            </seg>
          </u>
          <note type="speaker" n="9149f9dd">
            Anf. 70 ELISABETH SVANTESSON (M) replik:
          </note>
          <u who="elisabeth_svantesson_49b08a" xml:id="i-9be30edfae766395-2" n="b057ea77">
            <seg n="4bcbaeaf">
              Fru talman! Som Ulla Andersson säger är Sverige en av flera intressenter,
              höll jag på att säga, som lånar ut pengar, och vi har också varit
              med i diskussionerna. Det är ett brett och stort reformprogram
              där man sett att man måste hålla nere de offentliga utgifterna,
              och då har lönerna varit en del i det.
            </seg>
            <seg n="73f94122">
              Jag vet inte allt om den irländska inrikespolitiken just nu,
              men jag tror att det, generellt sett och inom varje del av programmet,
              är det bästa tillvägagångssättet. Programmet har gett effekt.
              Marknaden har lugnat sig och räntorna går ned, och det gynnar
              i längden de irländska arbetarna. Om vi inte hade fått programmet
              på plats hade räntorna stigit och vi hade haft större underskott
              och större skulder och ännu fler i arbetslöshet. Det hade definitivt
              inte varit bättre för de irländska arbetarna.
            </seg>
            <seg n="a92b6c72">
              Men visst: Man kan absolut diskutera hur långt man ska gå när
              det gäller fackliga rättigheter och minimilöner absolut. Jag tror
              dock att det var fullständigt nödvändigt, med tanke på den irländska
              situationen, att man förhandlade fram avtalen för att de skulle
              få pengarna. Sedan kan man diskutera vissa delar jag håller med
              om det men jag tror inte att lösningen hade varit att ställa sig
              vid sidan av, ställa hårda krav på Irland och kanske inte låna
              ut pengar. Det skulle ha fått förödande konsekvenser.
            </seg>
          </u>
          <note type="speaker" n="133785e4">
            Anf. 71 CARL B HAMILTON (FP):
          </note>
          <u who="carl_b_hamilton_cb6e47" xml:id="i-6b4f95bda1b64779-3" n="86764a2c">
            <seg n="230dae22">
              Fru talman! Jag har debatterat frågan om Irland och Grekland
              med Jonas Sjöstedt och Lars Ohly, och nu är det dags att debattera
              den med Ulla Andersson. Anledningen till det är att jag tycker
              att detta är höjden av hyckleri från Vänsterpartiets sida. De
              talar om att man måste satsa. Vem man är vet man inte. Det finns
              ju inga pengar i vissa av dessa länder. De kan inte låna. Det
              finns ingen som vill låna ut till dem. Man ska ändå satsa. Man
              ska ändå investera.
            </seg>
            <seg n="35a0688a">
              Om det nu är så viktigt att man ska satsa och ingen annan vill
              IMF säger nej, de måste uppfylla villkor först, och andra säger
              att de inte vill ställa några ytterligare garantier då går bollen
              till Vänsterpartiet. Ska Sverige inte ställa upp av solidaritetsskäl?
              Om det är så viktigt att satsa, varför föreslår inte Vänsterpartiet
              att Sverige ska ställa upp? Det kan man möjligen förstå beträffande
              Grekland, för där verkar situationen vara oerhört komplicerad
              och hopplös, men även i fråga om Irland säger Vänsterpartiet,
              tillsammans med Sverigedemokraterna, nej. Extremerna berör varandra.
            </seg>
            <seg n="e30e5322">
              För att svara på Ulla Anderssons upprepade frågor vill jag säga
              att man på Irland har en demokratiskt vald regering. De har ett
              parlament som är demokratiskt valt och en majoritetsregering med
              bra stöd. De har begärt att få hjälp från andra länder med sitt
              program. De välkomnar Sveriges stöd. Men då överprövar Ulla Andersson
              och Vänsterpartiet denna demokratiska regering och säger: Nej,
              demokraterna på Irland, de som är utsedda av det irländska folket,
              vet inte sitt eget bästa. Jonas Sjöstedt, Lars Ohly och jag vet
              bättre vad som passar det irländska folket. Det är nykolonialism
              i andra sammanhang, men här är det tydligen inte så från Ulla
              Anderssons sida.
            </seg>
            <seg n="da751753">
              Vänsterpartiet kan sjunga Internationalen på sina möten och gå
              i förstamajtåg med banderoller om solidaritet, men det är snack,
              för när det kommer till verkstad är det inte värt någonting. Då
              ska man motarbeta att andra länder hjälper en demokratisk regering
              och ett folk i en demokrati som Irland. Det är skamligt.
            </seg>
          </u>
          <note n="ef474ab9">
            I detta anförande instämde Hans Rothenberg (M).
          </note>
          <note type="speaker" n="3cbc8d74">
            Anf. 72 ULLA ANDERSSON (V) replik:
          </note>
          <u who="ulla_andersson_ab2816" xml:id="i-256e413fcf0d5142-3" n="7eb660d4">
            <seg n="03762915">
              Fru talman! Tack, Carl B Hamilton, för ditt inlägg! Jag hör att
              du övat på det, för du hade ungefär samma ingång i den förra debatten.
              Det var väl helt enkelt en repris. Jag har även tidigare hört
              det inlägget från dig. Men har man inget nytt att komma med kör
              man med fula slagdängor.
            </seg>
            <seg n="91aa1db0">
              Irland har en folkvald regering. Där har man inte tillsatt en
              tjänstemannaregering, vilket man gjort i Italien och Grekland.
              Krisen har lett till att demokratin fått betala ett mycket högt
              pris. Carl B Hamilton anser att han vet bättre än den folkvalda
              regeringen. Det är han som ställer kraven som ska vara uppfyllda,
              inte Vänsterpartiet.
            </seg>
            <seg n="8c6e1743">
              Vi säger att vi gärna lånar ut pengar till Irland men inte under
              de villkoren. Vi tycker inte att man kan inskränka fackliga rättigheter.
              Vi tycker inte att man kan gå in och riva upp kollektivavtal.
              Sverige ska inte ställa det som krav på ett annat lands folkvalda
              regering. Inte heller tycker vi att Sveriges riksdag ska besluta
              att Irland ska privatisera sin sjukvård, sin apoteksrörelse och
              sin elmarknad. Vi tycker inte att det är rimligt. Det irländska
              folket ska självt bestämma om de vill göra det. Det är det som
              demokratin handlar om.
            </seg>
            <seg n="3efe9dff">
              Jag förstår inte hur Carl B Hamilton kan anse att han ska bestämma
              över det irländska folket, vilka reformer man ska genomföra, hur
              man ska inskränka de fackliga rättigheterna, hur man ska riva
              upp kollektivavtalen. Det tycker tydligen Carl B Hamilton att
              han och Sveriges riksdag ska ha rätt att göra. Jag tycker inte
              det. Vänsterpartiet tycker inte det. Vi hade gärna lånat ut pengar,
              men när vi såg avtalen kunde vi inte ställa oss bakom de kraven.
              Hade inte privatiseringar och inskränkning av fackliga rättigheter
              funnits med skulle vi ha ställt upp. Ni gjorde ingenting för att
              dessa inte skulle finnas med. Ni lyfte inte ett finger. Ni tyckte
              att det var helt okej, för så ser er politik ut.
            </seg>
          </u>
          <note type="speaker" n="965a8dff">
            Anf. 73 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-6b4f95bda1b64779-4" n="86764a2c">
            <seg n="f20c55ef">
              Fru talman! Anledningen till att jag tar upp det igen är att
              jag aldrig får några bra svar. Jag tror inte att det finns några
              bra svar från Vänsterpartiet att ge när det gäller detta. Varken
              Jonas Sjöstedt eller Lars Ohly har kunnat ge det tidigare. Det
              är helt enkelt en enorm inkonsekvens i er politik, Ulla Andersson.
              Ni snackar mycket om solidaritet och talar om att man måste hjälpa
              till. Ni talar om investeringar och satsningar, och därför undrar
              man varifrån pengarna ska komma.
            </seg>
            <seg n="3b8c50c8">
              Det finns en källa för att få pengar, i detta fall Sveriges pengar
              till Irland. Det finns ett avtal mellan Irlands demokratiskt valda
              regering och internationella organisationer samt bilateralt med
              ett land som Sverige, men då säger Vänsterpartiet nej den överenskommelse
              som den irländska regeringen är beredd att ingå, och som den har
              stöd för i sitt parlament, måste överprövas. Den irländska hållningen
              ska överprövas av Vänsterpartiet. Vänsterpartiet underkänner den
              demokratiska regeringen i Irland och dess ställningstagande i
              den här frågan. Det kallar jag för nykolonialism i andra sammanhang,
              men nu är Irland knappast en koloni och ligger inte heller utanför
              Europa.
            </seg>
            <seg n="86717ef8">
              Om irländarna begär stöd från ett annat land, i detta fall Sverige,
              och har ett avtal som de bejakar och vill att Sverige ska skriva
              under för att stödja dem med krediter ska vi göra det. Vi ska
              inte gå in och överpröva den irländska demokratin. Jag tror att
              det irländska folket klarar sin demokrati själva och skulle om
              de vore här betacka sig för att Ulla Andersson lägger sig i deras
              inre angelägenheter.
            </seg>
          </u>
          <note type="speaker" n="e2f3e8c1">
            Anf. 74 ULLA ANDERSSON (V) replik:
          </note>
          <u who="ulla_andersson_ab2816" xml:id="i-256e413fcf0d5142-4" n="7eb660d4">
            <seg n="cb0d88b0">
              Fru talman! Jag tycker inte att Carl B Hamilton egentligen alls
              har svarat på mina frågor. Det är trots allt jag som ställer frågorna
              till Carl B Hamilton eftersom jag begärde replik på honom. Jag
              förstår att frågorna är känsliga, alltså varför Folkpartiet vill
              inskränka fackliga rättigheter i Irland, varför Folkpartiet kräver
              att man ska privatisera verksamheter i Irland och varför man inte
              låter det irländska folket självt avgöra det.
            </seg>
            <seg n="c0b06b28">
              Det är de facto så, Carl B Hamilton, att Irland inte var ett
              land med krisande ekonomi innan de gick in och räddade sina banker.
              Det var inte så att de hade för stora offentliga utgifter eller
              en stor statsskuld. De krav ni ställer på Irland handlar så gott
              som enbart om att dra ned på de offentliga utgifterna, att inskränka
              de fackliga rättigheterna och att privatisera verksamheter. Jag
              har svårt att förstå hur det kan vara medicinen för en skenande
              banksektor och en illa fungerande valutaunion.
            </seg>
            <seg n="a0139c4b">
              Jag har också svårt att förstå om vi ska tala om solidaritet
              varför Sverige inte ska ta ett större ansvar och upprätthålla
              sin konsumtion och efterfrågan i krisen, vilket även Tyskland
              egentligen borde göra. Någon ska ju efterfråga produkter och tjänster
              i EU och EMU. Alla kan inte dra ned samtidigt, för i så fall kommer
              vi aldrig ur krisen. Men det är det vi gör, och Sverige har faktiskt
              ett ansvar även i det fallet.
            </seg>
            <seg n="19d174cb">
              Som sagt lånar jag gärna ut pengar till Irland. Men jag kunde
              inte ställa mig bakom inskränkta fackliga rättigheter och krav
              på privatiseringar av apotek, sjukvård och elmarknad. Jag kunde
              inte ställa mig bakom det ingrepp man gör i den nationella demokratin.
              Jag tycker att det är det irländska folket som ska ha detta avgörande.
            </seg>
            <seg n="f52d507f">
              Innan vi tog beslutet hade vi ganska omfattande kontakter i Irland
              angående hur man själv såg på situationen och vilka krav som borde
              ställas på landet. Jag kan säga att ni hade väldigt lite stöd
              för de här förslagen. Det var därför vi valde att säga att vi
              gärna lånar ut pengar, men inte till dessa villkor. Det kan uppröra
              Carl B Hamilton, som tycker att han har rätten att diktera villkor
              för andra länder, men det tycker inte vi att vi har.
            </seg>
          </u>
          <note type="speaker" n="e3022997">
            Anf. 75 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-6b4f95bda1b64779-5" n="86764a2c">
            <seg n="d79ade18">
              Fru talman! Jag tror säkert att Ulla Andersson haft kontakter
              i Irland, sannolikt med meningsfränder till henne själv. Men frågan
              är om hon haft kontakt med majoriteten i det irländska parlamentet.
              Irländska folkets åsikt är ändå den som kommer fram i ett beslut
              stött av majoriteten i parlamentet. Om man hittar enskilda personer
              eller organisationer som tycker likadant som man själv kan det
              vara intressant och kul medan man är där. Men om man som annat
              land ska ta ställning till vad Irland tycker som land kan man
              inte gå någon annanstans än till den regering som finns och det
              demokratiskt valda parlament ur vilket denna regering springer.
            </seg>
            <seg n="4c208559">
              Ulla Andersson sade flera gånger att hon har svårt att förstå.
              Jag förstår att Ulla Andersson har svårt att förstå det här om
              hon inte förstår hur demokratin i Irland fungerar. Det är den
              irländska regeringen som företräder Irland, inte enskilda personer
              eller organisationer som Ulla Andersson träffar när hon är där.
            </seg>
            <seg n="7984ecc7">
              Jag tycker att det är lite magstarkt att säga att Sverige inte
              ska hjälpa ett annat land därför att det inte har gjort sin apoteksavreglering
              på det sätt som Ulla Andersson tycker är bäst. Ulla Andersson
              kanske är helt emot det. Och elmarknaden i Irland får inte förändras
              på det sätt som irländarna gör. Det ska göras på Ulla Anderssons
              sätt. Först då kan Ulla Andersson acceptera att Irland får stöd.
              Jag tycker att det är lite småttigt, för att inte tala om att
              Ulla Andersson säger att den irländska demokratin inte fungerar
              som hon vill och att man därför inte ska stödja Irland. Den irländska
              demokratin är förvisso inte någon kopia av den som råder i Sverige.
              De har sina egna valkretsar, valsystem etcetera. Men den duger
              gott för att Sverige som demokrati ska kunna göra upp med ett
              annat land som också är demokratiskt om ett avtal för att hjälpa
              det landet och visa solidaritet i praktiken och inte bara snack.
            </seg>
          </u>
          <note type="speaker" n="b0e62ae4">
            Anf. 76 BO BERNHARDSSON (S):
          </note>
          <u who="bo_bernhardsson_12449e" xml:id="i-800b5fa8e9a9344c-0" n="157d804c">
            <seg n="c84612a2">
              Fru talman! När det gäller Socialdemokraternas positioner i de
              här frågorna ser det ut så här: Vi har sagt att vi naturligtvis
              är beredda att hjälpa till för att rätta upp situationen, bland
              annat i Irland, men också i andra euroländer. Sedan är det så,
              som Ulla Andersson säger, att det inte var någon offentlig skuldkris
              i Irland som var utgångspunkten för att krisen uppstod. Det gäller
              också Spanien och en rad andra länder. Det var en privat skuldsättning
              och en finanskris som triggade i gång det hela och sedan ledde
              till att man fick problem i den offentliga ekonomin.
            </seg>
            <seg n="796882a9">
              Jag förstår däremot inte varifrån Ulla Andersson hämtar sin bild
              när det gäller verklighetsbeskrivningen av hur det här går till.
              Vi har såvitt jag vet inte ställt några krav, och vi har lyft
              fram frågan gång på gång i EU-nämnden och finansutskottet. Det
              är en sak att ett land som har hamnat i skuld måste ha en plan
              för att konsolidera och rätta upp sin ekonomi. Det är självklart.
              Men det är upp till landet självt att bestämma hur man gör det.
              Jag hoppas verkligen att vi inte har rekommenderat några privatiseringar.
              Jag tycker inte att det är särskilt vettigt att lösa ekonomiska
              kriser av den sort som vi ser med hjälp av privatiseringar och
              utförsäljningar. Men det är irländarnas beslut. Jag kan tycka
              att det är dumt, men det är irländarnas beslut.
            </seg>
            <seg n="48aa1a7c">
              Vi har gång på gång i EU-nämnden tagit upp frågan om fackliga
              rättigheter med Anders Borg, och vi har drivit den när det gäller
              sexpacken, lagstiftningen som vi nyligen har genomfört. Vi har
              fått viss framgång beträffande att skriva in att man måste visa
              respekt från kommissionens, andra medlemsländers och IMF:s sida
              för fackliga rättigheter och löner. Vi har nått framgång på den
              punkten, tycker jag.
            </seg>
            <seg n="bb669aa7">
              Men sedan är det så att vi inte riktigt kan veta vad som händer
              mellan skål och vägg. Det är rätt dystert. Inte minst om man har
              en enda valuta är handlingsutrymmet begränsat. Det skulle inte
              vara enklare att gå ur valutan heller. I dag tror jag att det
              är ofrånkomligt att det leder till försämringar och stora påfrestningar
              också för löntagargrupperna. Det är dystert. Man kan säga att
              det är orättvist, eftersom det var finanssystemet och bankernas
              utsvävningar som ledde till krisen. Det drabbar löntagarna. Notan
              hamnar dess värre till sist någonstans.
            </seg>
            <seg n="07a2a8df">
              Bara för att upprepa detta: Från vår sida är det glasklart. Det
              som har gällt i diskussionerna om Irland, den europeiska terminen
              och så vidare är att det är en sak att man när ett land hamnar
              i kris ställer krav på att de måste upprätta en plan för att ta
              sig tillbaka till hållbara och uthålliga statsfinanser. Men sedan
              måste kommissionen och vi respektera att det är länderna själva
              som väljer vilka åtgärder de ska sätta in. Jag kan, som Ulla Andersson,
              tycka att vissa av åtgärderna som Irland eller andra länder har
              valt inte är särskilt vettiga, till och med att de är kontraproduktiva.
              Det är för mycket åtstramning och för lite investeringar. Men
              det är faktiskt inte vårt beslut. Vårt beslut har gällt frågan:
              Vill vi vara solidariska med Irland vilket vi är; vi är faktiskt
              en del av Europa eller vill vi inte vara det?
            </seg>
          </u>
          <note type="speaker" n="be09c3b6">
            Anf. 77 ULLA ANDERSSON (V) replik:
          </note>
          <u who="ulla_andersson_ab2816" xml:id="i-256e413fcf0d5142-5" n="7eb660d4">
            <seg n="4a2cb9cd">
              Fru talman! Jag står här med avtalet. Här står det nedpunktat
              vad Irland ska göra 2010, 2011, 2012 och så vidare. Det är alltifrån
              pensionssänkningar, lönesänkningar, sänkta minimilöner, sänkta
              ingångslöner, privatiseringar och inskränkningar av fackliga rättigheter
              till att kommissionen ska vara rådgivande i kollektivavtalsfrågor
              och sådana saker. Det är det som Sverige har ställt sig bakom.
              Därmed har också Socialdemokraterna ställt sig bakom det.
            </seg>
            <seg n="e411a612">
              Detta var det underlag vi hade när vi fattade beslut om huruvida
              vi skulle ge lån till Irland. Som jag sade hade jag gärna varit
              med och lånat ut pengar till Irland. Jag tycker att man kan kräva
              att de ska upprätta någon form av plan för vilka åtgärder de ska
              vidta, ungefär som Bo Bernhardsson sade. Men om man sitter i situationen
              att man har ett budgetunderskott på 30 procent för att man har
              gått in och räddat banker och helt plötsligt har en statsskuld
              på 120 procent är man i ett väldigt utsatt läge. Frågan är vilken
              förhandlingsstyrka man över huvud taget har när det kommer en
              samlad trupp och säger: Detta ska ni göra för att få ta del av
              lånen!
            </seg>
            <seg n="8844f9d2">
              Jag tycker inte att detta egentligen är riktigt demokratiskt
              heller, för man är i en väldigt utsatt situation och har bara
              att köpa det som pådyvlas en. Därför tycker jag att det är tråkigt
              att fackliga rättigheter och krav på privatiseringar i andra länder
              inte har större tyngd i Sveriges riksdag än att det är vi som
              ska stå och ifrågasätta och problematisera detta själva från Vänsterpartiets
              sida.
            </seg>
            <seg n="5303e0ec">
              Som sagt var detta det underlag vi hade innan vi fattade beslut
              i finansutskottet och när vi hade förhandlingarna om huruvida
              vi skulle ingå avtalen. Det är inget hemlighetsmakeri. Vi satt
              och hade de här samtalen via telefon, och så fick vi höra ungefär
              vad låneavtalen skulle innehålla. Men sedan fick vi det nedskrivet
              och överskickat till oss innan beslutet togs. Det var då vi sade:
              Nej, vi kan inte stå bakom de här kraven. Visst kan man ha krav
              när man lånar ut pengar, men det måste finnas någon form av begränsningar,
              och de är vida överstigna i de här kraven.
            </seg>
          </u>
          <note type="speaker" n="5fd76134">
            Anf. 78 BO BERNHARDSSON (S) replik:
          </note>
          <u who="bo_bernhardsson_12449e" xml:id="i-800b5fa8e9a9344c-1" n="157d804c">
            <seg n="bafde573">
              Herr talman! När vi får det här underlaget är det framtaget i
              en process inom Irlands demokratiska system där fackliga organisationer
              haft möjlighet att delta. Men om det då inte passar oss ska vi
              alltså säga att vi tycker att de har kommit fram till fel slutsatser.
              Ja, det kan man tycka. Men sådan har inte vår utgångspunkt varit,
              och sådan är den inte.
            </seg>
            <seg n="ce3e1427">
              Jag säger det en gång till. Så här är det: Den som är i skuld
              är inte fri. Det är glasklart så att har man hamnat i en sådan
              situation har man ett knepigt läge. Det är legitimt att ställa
              kravet.
            </seg>
            <seg n="2bea58a7">
              Vi kan tycka vad vi vill om euron. Men om man är med i det systemet
              blir det rätt rimligt att andra länder i systemet har synpunkter.
              Man har satt sig i den sitsen att man måste prestera en plan för
              att ha hållbara och uthålliga finanser på sikt. Sedan kan man
              laborera olika med skattehöjningar, låta bli att privatisera och
              så vidare. Men man måste ha en plan.
            </seg>
            <seg n="53b57f7e">
              När man är satt i den skuldsitsen har man inte ett jättebra utgångsläge.
              Det är irländarna själva som har att prestera och i så fall ta
              fram alternativ till det som du redovisar att man har kommit fram
              till.
            </seg>
            <seg n="920684d0">
              Vi har sagt och så måste det vara att man måste respektera den
              nationella suveräniteten från Sveriges sida och kommissionens
              sida. Jag utgår från att man har gjort det. Men det är klart att
              Irland befinner sig i en väldigt svår situation där man måste
              prestera lösningar som leder till konsolidering av budgeten.
            </seg>
            <seg n="23612359">
              Det är rätt otrevliga processer över huvud taget.
            </seg>
          </u>
          <note type="speaker" n="01c42b8e">
            Anf. 79 ULLA ANDERSSON (V) replik:
          </note>
          <u who="ulla_andersson_ab2816" xml:id="i-256e413fcf0d5142-6" n="7eb660d4">
            <seg n="7a966c9d">
              Herr talman! Visst är det så att man har en väldigt begränsad
              handlingsfrihet när man hamnar i en sådan situation. Irland var
              ett land som inte hade en stor bruttoskuld och inte heller hade
              för stora offentliga utgifter. Det var inte problemet. Problemet
              var att man gick in och räddade sin banksektor.
            </seg>
            <seg n="1c1319c1">
              Det man gör och kommer att nästan ensidigt göra är att skära
              i de offentliga utgifterna. Jag tycker precis som Bo Bernhardsson
              att man ska ha en plan för hur man ska klara av att hantera sin
              situation. Men det borde kanske vara Irland själv som lägger fram
              ett förslag. Så har det inte riktigt varit här.
            </seg>
            <seg n="847b232f">
              Det är långivarna som har ställt kraven. Jag menar att irländarna
              har fått köpa det under galgen. Man kan diskutera hur mycket demokrati
              och frivillighet det är i det.
            </seg>
            <seg n="55c51279">
              Hade vi velat hade vi kunnat ge ett grannlandslån till Irland
              och sagt: Varsågod, vi är med och lånar ut pengar till er. Lägg
              fram en plan för oss hur ni tänker hantera de pengarna i så fall.
              Men det valde man att inte göra.
            </seg>
            <seg n="87139829">
              Man valde att ställa sig bakom EU:s och IMF:s lånekrav. Det är
              det som jag menar är själva problematiken. Där finns sådana krav
              som verkligen inskränker det nationella självbestämmandet. Jag
              menar också att det är väldigt långtgående när man inskränker
              till exempel fackliga rättigheter och kräver privatiseringar.
            </seg>
            <seg n="030465cf">
              Om man tittar på historien kan man också se att Internationella
              valutafonden har varit inne i ett otal länder och ställt sådana
              krav. Utfallet av de kraven har inte varit så gott. Det har blivit
              en väldigt stor diskussion. Alldeles före krisen var det väldigt
              många länder som valde att betala tillbaka sina lån i förtid för
              att de förlorade så mycket på den politik som IMF och Världsbanken
              förde. Nu försöker man pådyvla europeiska krisande länder samma
              medicin.
            </seg>
            <seg n="e881a6ae">
              Det finns ett demokratiproblem när man kommer till ett land i
              väldigt stor nöd och utsatthet och säger: De här kraven ska ni
              uppfylla, annars får ni klara er själva. Då är inte demokratin
              så omfattande som den borde vara.
            </seg>
          </u>
          <note type="speaker" n="ae657ea9">
            Anf. 80 BO BERNHARDSSON (S) replik:
          </note>
          <u who="bo_bernhardsson_12449e" xml:id="i-29d9550491024d26-0" n="157d804c" next="i-6db7cfee0ea009f5-0">
            <seg n="4b4cd2d0">
              Herr talman! Det finns ett stort demokratiproblem. Det ser vi
              nu spelas upp framför våra ögon i bland annat Grekland. Det är
              en större diskussion. Visst hamnar demokratin i en väldigt knepig
              situation i Europa.
            </seg>
            <seg n="6712161b">
              När det gäller Irland har vi inte olika uppfattningar om upprinnelsen
              till krisen. Irland hade ungefär lika bra statsfinanser som vi
              har nu bara något år eller ett par år innan finanskrisen slog
              till. Men det hjälper inte.
            </seg>
            <seg n="80a58684">
              Vi kan diskutera, önska att det hade varit annorlunda och lägga
              den moraliska skulden där den ska ligga. Men Irland har de facto
              dragit på sig ett stort ekonomiskt problem som måste lösas någonstans.
            </seg>
            <seg n="e914aca3">
              Ulla Andersson säger att vi skulle ha kunnat ställa till förfogande
              ett eget bilateralt lån. Det skulle vi väl ha kunnat. Vad hade
              Ulla Andersson sagt då om irländarna hade kommit med en plan och
              sagt att nu ska vi försämra fackliga rättigheter, sänka löner
              och privatisera? Vi hade sagt: Då blir det ingenting.
            </seg>
            <seg n="3f84ed29">
              Jag tar det en gång till. Vi har gång på gång hävdat vår utgångspunkt
              i EU-nämnden och finansutskottet när det gäller detta, europeiska
              terminen och alla dessa processer som nu pågår. Man måste visa
              respekt för den nationella suveräniteten.
            </seg>
            <seg n="9b675dd8">
              Det är framför allt länderna själva som måste bestämma vilka
              metoder de väljer. Vi har också understrukit detta med att i högsta
              grad visa respekt för just fackliga rättigheter och de modeller
              för lönebildning som man har valt i respektive land.
            </seg>
            <seg n="dc396d9d">
              Den som är i skuld sitter naturligtvis i en svår sits. Kan man
              inte prestera egna bättre lösningar tvingas man kanske lägga fram
              lösningar som inte är särskilt attraktiva.
            </seg>
          </u>
          <note n="dd5460c1">
            Överläggningen var härmed avslutad.
          </note>
          <note n="46bed127">
            11 § Offentlig upphandling från eget företag
          </note>
          <note n="4c517dad">
            Föredrogs
          </note>
          <note n="e27afdf0">
            Anf. 81 MARIE NORDÉN (S):
          </note>
          <u who="bo_bernhardsson_12449e" xml:id="i-6db7cfee0ea009f5-0" n="157d804c" prev="i-29d9550491024d26-0">
            <seg n="b4017926">
              Herr talman! I den proposition och det betänkande som vi i dag
              debatterar föreslås att det i lagen om offentlig upphandling införs
              ett nytt så kallat in house-undantag från kravet på upphandling.
              Det nya undantaget innebär att avtal som sluts mellan en upphandlande
              myndighet och en juridisk person eller en gemensam nämnd inte
              anses utgöra ett kontrakt enligt lagen om offentlig upphandling.
              Undantaget gäller endast under förutsättningen att vissa kontroll-
              och verksamhetskriterier har uppfyllts.
            </seg>
            <seg n="8e6a5dd2">
              Socialdemokraterna stöder det permanenta undantag som föreslås
              i propositionen. Men vi anser att undantaget borde ha fått en
              mer generell utformning så att även koncerninterna transaktioner
              mellan kommunala bolag hade omfattats. Med den lagstiftning som
              regeringen nu föreslår finns en uppenbar risk att kommuner och
              landsting tvingas till betydande och för skattebetalarna mycket
              kostsamma förändringar i hur man organiserar sin verksamhet, vilket
              också har påpekats av Sveriges Kommuner och Landsting. Det är
              olyckligt att regeringen valt att inte lyssna på just dessa synpunkter.
            </seg>
            <seg n="891f9e11">
              Vi förstår att regeringen har tagit hänsyn till det oklara rättsliga
              läge som råder inom EU när det gäller just möjligheten att undanta
              koncerninterna transaktioner från kravet på upphandling. Men i
              stället för att utgå från att EU-domstolen i ett eventuellt framtida
              utslag inte kommer att godta koncerninterna transaktioner anser
              vi att regeringen borde ha haft ambitionen att få en praxisbildning
              genom att föreslå en nationell bestämmelse som sedan hade kunnat
              prövas av EU-domstolen. Det är så vi testar EU:s lagstiftning.
              Vi beklagar att regeringen väljer att tolka lagstiftningen innan
              EU själv kunnat få göra det.
            </seg>
            <seg n="37c0db04">
              Herr talman! Lagen om offentlig upphandling upplevs av många
              som otydlig och krånglig. Det finns en stor osäkerhet om vad som
              är möjligt inom lagstiftningen, hur den ska användas på bästa
              sätt och hur man ska få ut mesta möjliga effekt av den lagstiftning
              som finns.
            </seg>
            <seg n="2d2df16c">
              Det är en viktig lagstiftning och ett viktigt regelverk för kommuner,
              landsting och inte minst näringsliv. Det är mycket olyckligt och
              otillfredsställande att denna osäkerhet råder. Det finns många
              gånger en förvirring när det gäller vad som är möjligt.
            </seg>
            <seg n="b5f70dc5">
              Just därför är det olyckligt att regeringen väljer att pytsa
              ut förändringarna i lagstiftningen trots att vi har en pågående
              utredning och att det pågår ett arbete som är ganska gediget inom
              EU som kommer att påverka även vår nationella lagstiftning. Det
              är olyckligt att man inte tar ett mer samlat grepp om just den
              här frågan.
            </seg>
            <seg n="cfc49849">
              Det borde ha varit en mer heltäckande proposition som vi i riksdagen
              hade kunnat hantera utifrån ett större perspektiv än vad vi gör
              i dag. Men läget är som det är. Utifrån det har jag inget annat
              yrkande än bifall till vår reservation.
            </seg>
          </u>
          <note type="speaker" n="ef0ce519">
            Anf. 82 ANN-CHARLOTTE HAMMAR JOHNSSON (M):
          </note>
          <u who="ann-charlotte_hammar_johnsson_f36c1c" xml:id="i-70372d08817ecc7a-0" n="111f16b9">
            <seg n="a91d13ab">
              Herr talman! Som vi precis har hört handlar detta om offentlig
              upphandling som man kan frångå i vissa fall om man handlar inom
              eget företag när det gäller bolag. Reglerna för hur myndigheterna
              kan och får göra dessa undantag innebär att ärendet blir väldigt
              tekniskt. Jag tar därför på mig att upprepa lite grann av det
              Marie Nordén precis har sagt.
            </seg>
            <seg n="24bccc60">
              Jag vill börja med en historisk tillbakablick och berätta att
              vi tidigare har debatterat och beslutat i ett ärende om de så
              kallade Teckalreglerna, som innebär att man kan göra avsteg från
              lagen om offentlig upphandling.
            </seg>
            <seg n="2dcce2dd">
              Då, vid det förra tillfället, fattades ett tillfälligt, tidsatt
              beslut som har sin utgång vid årsskiftet 2012/13. Det är det som
              vi nu permanentar i denna del. Det vi säger är att man vid upphandling
              i de fall bolaget lever upp till kontroll- och verksamhetsregler
              inte behöver följa lagen om offentlig upphandling, utan man handlar
              då internt. Den upphandlande myndigheten måste då stå upp för
              att de utövar kontroll över den juridiska person och den gemensamma
              nämnd som motsvarar den kontroll som man utövar över sin egen
              förvaltning.
            </seg>
            <seg n="cbbe9d7a">
              Det som också gäller är att man måste uppfylla krav på att huvuddelen
              av verksamheten bedrivs med den eller de myndigheter som kontrollerar
              den. Om detta uppfylls till fullo anses relationen vara intern,
              och då kan man göra avsteg från lagen om offentlig upphandling.
              I denna del finns, som ni har hört, en samsyn i utskottet.
            </seg>
            <seg n="7a2519b0">
              Däremot finns det skilda åsikter om hur finansutskottet ska skriva
              i den del i betänkandet som handlar om koncerninterna transaktioner,
              det vill säga köp och sälj mellan kommunala bolag. Här vill reservanterna
              Socialdemokraterna, Vänsterpartiet och Sverigedemokraterna göra
              en skrivning som i dag säger något annat än vad EU-rätten gör.
              Det innebär att man med detta förslag skriver in en EU-praxis
              som ännu inte har bestämts av EU-domstolen.
            </seg>
            <seg n="dc544031">
              Därmed menar de att detta hjälper kommuner och landsting att
              få en större säkerhet i beslutet. Denna uppfattning delar inte
              jag, som menar att vi ska ha en skrivning från finansutskottet
              som följer såväl nuvarande som blivande praxis i EU-domstolen
              samtidigt som vi håller öppet för koncerninterna transaktioner,
              det vill säga möjligheten till köp och sälj.
            </seg>
            <seg n="3e8f935c">
              Med vår skrivning, herr talman, anser vi att vi uppnår två mål
              samtidigt utan att gå emot lagstiftning. För det första: Vi följer
              en uppfattning om att svensk lagtext språkligt sett ska utformas
              i enlighet med EU-praxis och inte mot den. För det andra: Det
              finns en skrivning i lagtexten som varken exkluderar eller inkluderar
              anskaffningar som görs inom ramen för koncern eller koncernliknande
              avtal, det vill säga köp och sälj mellan bolag.
            </seg>
            <seg n="00bcc5e0">
              Därmed täcker vi in såväl nuvarande praxis som kommande praxis,
              och lagförslaget har då också tagit hänsyn till möjligheten att
              köpa och sälja inom koncern. Remissvar har också pekat i denna
              riktning, bland annat det som SKL har skrivit och som det hänvisas
              till i reservationen.
            </seg>
          </u>
          <note n="09fa2ebb">
            Herr talman! Jag yrkar bifall till utskottets förslag i betänkandet
            och avslag på reservationen.
          </note>
          <note n="dd5460c1">
            Överläggningen var härmed avslutad.
          </note>
          <note n="651753b0">
            12 § Trygg naturgasförsörjning
          </note>
          <note n="4c517dad">
            Föredrogs
          </note>
          <note n="01e7964b">
            Andre vice talmannen konstaterade att ingen talare var anmäld.
          </note>
          <note n="c926fc97">
            13 § Energipolitiska frågor
          </note>
          <note n="4c517dad">
            Föredrogs
          </note>
          <note n="01e7964b">
            Andre vice talmannen konstaterade att ingen talare var anmäld.
          </note>
          <note n="8a8b189b">
            14 § Energifärdplan för 2050
          </note>
          <note n="4c517dad">
            Föredrogs
          </note>
          <note type="speaker" n="f121ba0e">
            Anf. 83 BÖRJE VESTLUND (S):
          </note>
          <u who="borje_vestlund_6206fd" xml:id="i-e75dcbc4c7615783-3" n="3861459e">
            <seg n="31856651">
              Herr talman! Vi ska nu behandla näringsutskottets utlåtande nr
              20 som handlar om energifärdplan för år 2050. Jag vill göra kammaren
              uppmärksam på att detta är en historisk debatt. Det är första
              gången man behandlar ett kommissionsmeddelande innan det har åkt
              runt i systemet i parlament och i ministerråd. Detta är ett nytt
              sätt att arbeta, och vi får utvärdera vad det har gett så småningom.
            </seg>
            <seg n="e88b6506">
              I meddelandet tas upp hur EU-ländernas energiproduktion fram
              till år 2050 ska kunna bli i det närmaste koldioxidfri utan att
              energiförsörjning och konkurrenskraft skadas för att bidra till
              att EU når målet om minskade växthusgasutsläpp till år 2050.
            </seg>
            <seg n="62e1b10e">
              Herr talman! EU-kommissionen har undersökt hur EU i fem framtidsscenarier
              kan nå en minskning på 80 procent av växthusgasutsläppen, vilket
              motsvarar en minskning av ca 85 procent av de energirelaterade
              utsläppen inbegripet utsläpp från transportsektorn.
            </seg>
            <seg n="fc95cff1">
              De fem framtidsscenarierna är följande: hög energieffektivisering,
              diversifierade teknologier, stor andel förnybar energi, fördröjd
              utveckling av avskiljning och lagring av koldioxid, så kallad
              CCS, och ingen kärnkraftsutbyggnad.
            </seg>
            <seg n="cdf84d2d">
              Kommissionens slutsats är att det är möjligt att utforma energisystemet
              så att det går att minska koldioxidutsläppen och att energisystem
              med låga utsläpp på lång sikt kan bli mindre kostsamt jämfört
              med dagens förda energipolitik.
            </seg>
            <seg n="bb51a8f6">
              Kommissionen konstaterar vidare att omfattande energibesparingar
              kommer att ske och att användandet av förnybara energikällor kommer
              att öka markant. Dessutom måste CCS få en central roll i energiomställningen,
              och kärnkraften ger ett viktigt bidrag till att minska CO2-utsläppen.
              En annan slutsats som kommissionen drar är att det kommer att
              krävas mycket omfattande investeringar i det framtida europeiska
              energisystemet, men det kan också innebära en konkurrensfördel
              för EU-länderna i framtiden. Slutligen konstaterar kommissionen
              att för att nå målen till 2050 krävs det att man fullt ut genomför
              den gemensamma energipolitiken.
            </seg>
            <seg n="027fe0e2">
              Herr talman! Samtidigt som kommissionen har lagt fram detta meddelande
              om energifärdplan har man lagt fram en färdplan för ett konkurrenskraftigt
              utsläppssnålt samhälle som behandlas av miljö- och jordbruksutskottet.
              Det huvudsakliga budskapet i detta meddelande är att man dels
              måste sätta delmål till år 2030 och 2040, dels hur stor minskningen
              måste vara i olika sektorer. I allt väsentligt kommer kommissionen
              fram till samma slutsats, det vill säga att EU kommer att bli
              mer konkurrenskraftigt i förhållande till andra regioner i världen
              om man genomför de båda färdplanerna.
            </seg>
            <seg n="1f9dfb81">
              Herr talman! Minoritetsregeringen har mottagit energiplanen väl.
              Man menar bland annat att kommissionen skyndsamt måste komma fram
              med konkreta förslag. Man invänder mot att det måste råda kostnadseffektivitet
              och effekter på hela ekonomin. Minoritetsregeringen tror på generella
              åtgärder såsom ekonomiska styrmedel som energiskatter, koldioxidskatter
              och utsläppshandel för att åstadkomma kostnadseffektiva utsläppsminskningar.
              Man instämmer också i att energieffektiviseringar, förnybar energi
              och kärnkraft är viktiga medel för att nå målen om minskade utsläpp
              av växthusgaser.
            </seg>
            <seg n="b9e52c55">
              Herr talman! Vi socialdemokrater välkomnar också Energy Roadmap.
              Det är viktigt att man redan nu sätter ut en tidpunkt för när
              vi vill uppnå ett fossilfritt samhälle. Vi från S, V och MP har
              redan tidigare föreslagit att man ska uppdra till Energimyndigheten
              att utreda när vi kan ha ett helt fossilfritt samhälle. Detta
              avvisade majoriteten, vilket förvånade oss då vi var övertygade
              om att det var ett mycket viktigt mål för alla riksdagens partier.
            </seg>
            <seg n="06505cc7">
              Herr talman! Vi har i huvudsak två viktiga invändningar mot kommissionens
              slutsatser. Den första gäller att kommissionen och minoritetsregeringen
              har anslutit sig till kärnkraftslobbyn, som tycks tro att kärnkraften
              är svaret på de stora utmaningar som finns inom energisektorn.
              Vi har för svenskt vidkommande kunnat konstatera att kärnkraften
              ska fasas ut i en takt som inte hotar svensk konkurrenskraft och
              arbetstillfällen. Det är alltjämt vår ståndpunkt när det gäller
              kärnkraften.
            </seg>
            <seg n="5f3d581f">
              Men det finns också ytterligare skäl att invända mot att kärnkraften
              skulle vara en del av lösningen för att uppnå ett fossilfritt
              samhälle. För det första tycks kommissionen och minoritetsregeringen
              tro att den energi som produceras av kärnkraft är koldioxidfri.
              Det är häpnadsväckande att man trots 3040 års debatt inte har
              förstått någonting. Man blundar för att kärnkraften från uranbrytning
              till slutförvar innebär mycket stora påfrestningar på miljön och
              dessutom inte på något sätt kan betraktas som koldioxidfri. Tvärtom
              är och förblir kärnkraften en mycket farlig hantering för samhället
              och för miljön.
            </seg>
            <seg n="9d74c18c">
              För det andra tycks nya kärnkraftverk innebära att det blir en
              mycket dyr form av energi. Ser man till de länder som i dag bygger
              ny kärnkraft i Europa, främst Frankrike, Storbritannien och Finland,
              är det tveksamt om industri och hushåll kommer att ha råd att
              köpa den energin.
            </seg>
            <seg n="f737a3f7">
              Herr talman! Vår andra invändning är regeringens och kommissionens
              tro på att CCS skulle kunna bidra till att uppnå målen om ett
              nästan koldioxidfritt EU till 2050. Det finns flera invändningar
              mot denna teknik. För det första är det en teknik som fortfarande
              befinner sig på forskningsstadiet. För det andra måste frågan
              ställas var lagringen av denna koldioxid skulle ske. Låt mig i
              detta sammanhang påminna kammaren om att Vattenfall så sent som
              för några veckor sedan fick nej till att lagra avfallet i de tomma
              bergrummen i Nordsjön efter att man tömt dem på naturgas.
            </seg>
            <seg n="8d1c2f02">
              Herr talman! Vi är ett litet exportberoende land med en stor
              exportindustri som är elintensiv. Vi måste ha svaret på hur vi
              ska behålla konkurrenskraften för exportindustrin under denna
              övergångstid även om vi instämmer i kommissionens analys det kommer
              att krävas stora investeringar för att uppnå kommissionens mål
              för att sedan komma in i en situation där vi kan få stora konkurrensfördelar
              genom våra investeringar. Minoritetsregeringen måste noggrant
              analysera hur vi ska behålla Sveriges goda konkurrenskraft trots
              att energipriserna lär öka. Vi socialdemokrater förordar att regeringen
              ska se till att hålla nere energipriset för den elintensiva industrin
              även i framtiden.
            </seg>
            <seg n="24fa08a7">
              Herr talman! Jag måste i detta sammanhang påpeka minoritetsregeringens
              dubbelspel när det gäller energieffektivisering. Regeringen har
              en övertro på att ekonomiska styrmedel som energiskatter, koldioxidskatter
              med flera är de mest effektiva styrmedlen för att uppnå energieffektivisering.
              Vi socialdemokrater instämmer delvis i detta, men det behövs ännu
              fler effektiva styrmedel än skatter och avgifter. Regeringen har
              nästan helt avvisat samtliga konkreta åtgärder för att uppnå EU:s
              energieffektiviseringsdirektiv trots att Sverige knappast kan
              anses som ett föregångsland när det gäller energieffektivisering.
            </seg>
            <seg n="1469ddcb">
              Minoritetsregeringen avvisar helt frågan om vita certifikat,
              renovering av offentliga byggnader med mera. Några alternativa
              förslag har man inte heller. Man ställer upp på EU:s energieffektiviseringsmål
              men vill inget göra. Men pratar gärna vitt och brett om vad andra
              ska göra men har inga egna förslag. Ordspråket om att tomma tunnor
              skramlar mest har aldrig passat bättre än för hur minoritetsregeringen
              hanterar energieffektiviseringsmålen.
            </seg>
            <seg n="39d3b9bc">
              Herr talman! Avslutningsvis vill vi socialdemokrater slå ett
              slag för en av de viktigaste investeringar som vi kan se i dag,
              nämligen investeringar i smarta nät. Näten kommer i framtiden
              att vara en del av både energisparåtgärder och energieffektiviseringar.
              Vi behöver nät där man både kan få energi och också leverera in
              energi. Det är beklagligt att varken regeringen eller kommissionen
              har tagit denna fråga på allvar.
            </seg>
          </u>
          <note n="25d2482c">
            Herr talman! Jag vill slutligen yrka bifall till reservation
            1.
          </note>
          <note type="speaker" n="fb526f09">
            Anf. 84 LISE NORDIN (MP):
          </note>
          <u who="lise_nordin_7a122f" xml:id="i-b55dba733796ba5d-0" n="7cf49c65">
            <seg n="0bc7453e">
              Herr talman! Sverige liksom många andra länder står inför ett
              vägval. Dagens kärnkraftverk börjar bli gamla och skruttiga. Det
              är dags att fatta beslut om framtidens energi.
            </seg>
            <seg n="ba3227a9">
              Företagen i energibranschen står nu med en påse pengar som ska
              investeras i den elproduktion som ska ta vid när dagens tio kärnkraftsreaktorer
              ska avvecklas av åldersskäl. Det är långsiktiga investeringar
              som behövs, och branschen behöver få tydliga besked om vart vi
              är på väg.
            </seg>
            <seg n="ce02a1bb">
              Regeringens energipolitik är allt annat än tydlig. Allianspartiernas
              energiöverenskommelse ger ingen guidning till branschen om vilken
              energi som ska ta vid. Folkpartiet säger att överenskommelsen
              innebär ny kärnkraft, medan Centerpartiet säger att den garanterar
              att ingen ny kärnkraft ska byggas. En överenskommelse som kan
              tolkas hur som helst är inte mycket värd.
            </seg>
            <seg n="e05f5abb">
              Medan regeringen tvistar om innebörden av sin uppgörelse flyttar
              investeringar i förnybar energi till länder med en tydligare inriktning.
              Ett av Sveriges stora solcellsföretag berättar att man flyttar
              utomlands därför att regeringens oklarhet om kärnkraften inte
              ger svar på om det kommer att finnas plats för deras solel. Denna
              oklarhet i energipolitiken gör att Sverige nu blir omsprunget
              och tappar viktiga gröna jobb.
            </seg>
            <seg n="be111cc8">
              Mot denna oklarhet ställer vi i dag alternativet om 100 procent
              förnybar energi. Miljöpartiet, Socialdemokraterna och Vänsterpartiet
              presenterar ett gemensamt förslag med en tydlig inriktning på
              ett helt förnybart energisystem. I vår gemensamma reservation
              skriver vi: I stället för att göra kostsamma investeringar i kärnkraft
              förordar vi en kraftfull utbyggnad av förnybar energi och en offensiv
              satsning på energieffektivisering.
            </seg>
            <seg n="cd6bd2bb">
              I denna riksdag står en majoritet av ledamöterna bakom målet
              om 100 procent förnybar energi, men regeringens uppgörelse står
              i vägen för den politiska inriktning som har stöd av fler. S,
              MP och V står bakom målet om 100 procent förnybart. Även Centerpartiet
              säger sig stå bakom detta mål, men man låter sig ännu låsas in
              av Moderaterna och Folkpartiet.
            </seg>
            <seg n="206f5d48">
              I Danmark har de två politiska blocken enats om målet 100 procent
              förnybar energi. Det är precis en sådan tydlighet som även svensk
              energipolitik behöver.
            </seg>
            <seg n="c59f3711">
              Utvecklingen i världen visar tydligt att framtidens energi är
              förnybar. Den förnybara sektorn växer snabbare än både kärnkraft
              och kolkraft tillsammans. Det avvecklas fler kärnkraftsreaktorer
              än det byggs nya. För några dagar sedan stängde Japan ned den
              sista av sina 54 kärnkraftsreaktorer. Eon har rapporterat att
              man drar sig ur planerna på att bygga kärnkraft i Storbritannien.
              Frankrikes nye president Hollande har gått till val på att inleda
              en kärnkraftsavveckling.
            </seg>
            <seg n="66932e8f">
              Kvar i Västeuropa står ett försök att bygga kärnkraft, Olkiluoto
              i Finland. Bygget är nu fem år försenat och kostnaden mer än dubbelt
              så hög som beräknat. Elen från Olkiluoto beräknas bli 20 öre dyrare
              per kilowattimme än den el som nu levereras från vindkraft.
            </seg>
            <seg n="a852a7bd">
              Den svenska debatten om kärnkraft är lika förlegad som kärnkraftstekniken.
              Det enda som är säkert med kärnkraften är att den inte behövs.
            </seg>
            <seg n="5eaf522a">
              Sverige har bland de bästa förutsättningarna för ett helt förnybart
              energisystem. För att nå dit behövs två förändringar i förhållande
              till dagens politik: en energieffektivisering värd namnet och
              en återgång till den tidigare, betydligt högre, utbyggnadstakten
              av förnybar energi.
            </seg>
            <seg n="4e08f42f">
              De kommande tio åren väntas utbyggnadstakten av förnybar energi
              halveras jämfört med de senaste 40 åren enligt regeringens egna
              prognoser. Takten de kommande tio åren är 1,2 procents ökning
              per år fram till 2020. Det är den näst lägsta utbyggnadstakten
              i EU efter Lettland. Trots att vindkraften växer har utbyggnadstakten
              sjunkit sedan regeringens uppgörelse.
            </seg>
            <seg n="65552076">
              I dag föreslår Miljöpartiet, Socialdemokraterna och Vänsterpartiet
              en kraftfull utbyggnad av förnybar energi. För att nå dit förordar
              vi höjda ambitioner i elcertifikatssystemet.
            </seg>
            <seg n="9fc2a669">
              Herr talman! Förutsättningarna är goda för att göra lönsamma
              energieffektiviseringar, men regeringen Reinfeldt strider i EU
              för rätten att få fortsätta slösa energi. Det är dåligt för både
              miljön och konkurrenskraften. Många företag visar tvärtom att
              det går att energieffektivisera. Som exempel kan nämnas Volvo
              i Torslanda, som halverade sin elanvändning per tillverkad bil
              efter att ha lärt av sina kolleger i Belgien. Det är inte rimligt
              att Sverige har dubbelt så hög elanvändning per person som en
              genomsnittlig dansk, tysk eller engelsman. Många bedömer att användningen
              i Sverige kan halveras och att hela minskningen innebär ekonomiska
              vinster.
            </seg>
            <seg n="c9ba31c9">
              Sverige behöver smartare hus, effektivare transportsystem, moderna
              tillverkningsprocesser och en genomtänkt uppvärmning. EU:s mål
              om 20 procent energieffektivisering till år 2020 bedöms inte bli
              uppnått. Regeringen agerar här bromskloss och säger nej till alla
              konkreta åtgärder utan att presentera egna.
            </seg>
            <seg n="c97c4256">
              I vårt gemensamma förslag föreslår Miljöpartiet, Socialdemokraterna
              och Vänsterpartiet bindande mål för energieffektivisering. För
              att befria människor från höga energikostnader ser vi positivt
              på ett förslag om vita elcertifikat som redan har införts i många
              länder. Förslaget innebär att energiföretagen avkrävs årliga energibesparingar
              med en metod som liknar den som gäller för utsläppsrätter i Europa.
              Ett system för mer nytta med mindre energi minskar sårbarheten
              för både hushåll och företag vid elpristoppar.
            </seg>
            <seg n="7cc15b84">
              I Europa finns fortfarande mycket klimatskadlig fossil energi.
              EU:s energifärdplan fastslår att vi inte kommer att nå målet att
              minska utsläppen med 8095 procent till år 2050 om vi inte inför
              ytterligare åtgärder. Energipolitiken är helt avgörande för att
              vända trenden i fråga om ökade klimatutsläpp. Förnybart är det
              snabbaste och billigaste sättet att fasa ut den smutsiga kolkraften.
            </seg>
            <seg n="75188436">
              Energipolitiken är också viktig för att hantera den ekonomiska
              nedgången. Det är i förnybar energi som många gröna jobb kommer
              att växa fram. European Wind Energy Association beräknar att vindkraften
              kommer att sysselsätta över 500 000 människor i EU till år 2020.
              Frågan är hur många av dessa gröna jobb som vi vill attrahera
              till Sverige.
            </seg>
            <seg n="17072590">
              Sverige förtjänar en tydlig inriktning mot framtidens energisystem.
              I takt med att regeringens uppgörelse från 2009 framstår som alltmer
              osäker och visionslös ökar tveksamheten hos alla de aktörer som
              vill satsa på förnybart. I stället behövs en energipolitik som
              fasar ut kärnkraften i takt med satsningar på förnybart och energieffektivisering.
            </seg>
            <seg n="5d257f8b">
              En sådan inriktning har också stöd hos svenska folket. I de senaste
              opinionssiffrorna från oberoende SOM-institutet ser vi att kärnkraftsmotståndarna
              i dag är fler än anhängarna. Fler vill avveckla än bygga nytt.
              När man frågar människor vilken el de helst vill ha i sitt eluttag
              är inriktningen ännu tydligare. 85 procent vill ha el från förnybara
              energikällor. Endast 8 procent föredrar kärnkraftsel.
            </seg>
            <seg n="2b7e895c">
              Energipolitik handlar ändå om att människor ska kunna sätta på
              spisen där hemma med gott samvete.
            </seg>
            <seg n="0a520e29">
              Herr talman! Jag yrkar bifall till reservation 1 med målet om
              100 procent förnybar energi.
            </seg>
          </u>
          <note type="speaker" n="b988dfa0">
            Anf. 85 LARS ISOVAARA (SD):
          </note>
          <u who="unknown" xml:id="i-2414a2e3a7651258-6" n="466b19e4">
            <seg n="f4f9897b">
              Herr talman! Jag vill börja med att yrka bifall till reservation
              2.
            </seg>
            <seg n="590dc1e3">
              Energifärdplan för 2050 tar upp, som det beskrivs, hur Europas
              energiproduktion i framtiden ska kunna bli i det närmaste koldioxidfri,
              utan att energiförsörjningen och konkurrenskraften störs, för
              att bidra till att EU når målet om minskade växthusgasutsläpp
              till 2050.
            </seg>
            <seg n="d7db1bd8">
              Det kan tyckas att 2050 ligger långt fram i tiden, men vi ska
              ha i åtanke att energipolitik och energisystem inte är något som
              snabbt kan förändras vare sig genom enkla politiska beslut eller
              genom snabba tekniska lösningar.
            </seg>
            <seg n="6494be6d">
              Miljöprövningar, myndighetstillstånd och remisser av infrastrukturärenden
              och överklaganden kan ta bra många år innan beslutet slutgiltigt
              kan fattas. Dessutom tillkommer den tekniska projekteringstiden
              och tiden för själva uppförandefasen.
            </seg>
            <seg n="e410e75b">
              Det är av vikt att betona att de slutsatser som kommissionen
              har redovisat till stor del bygger på osäkerhetsmoment i form
              av framtida ekonomisk tillväxt, världsmarknadspriser, politiska
              förändringar etcetera. Många av de frågor som berör exempelvis
              koldioxidutsläpp och andra globala miljöfrågor måste lösas och
              de kan inte lösas på annat sätt genom avtal och i samverkan med
              länder utanför EU.
            </seg>
            <seg n="2a4a6c63">
              Herr talman! Jag kan först konstatera att energifärdplanens väsentligaste
              villkor är: koldioxidfri utan störningar av vare sig energiförsörjning
              eller konkurrenskraft. Enligt min mening ligger Sverige bra till
              för att uppfylla villkoren. Sverige har redan nu en så gott som
              koldioxidfri elproduktion i form av kärnkraft, vattenkraft och
              nu också vindkraft på marginalen.
            </seg>
            <seg n="44998c78">
              Genom att ha gått från en småskalig oljeförbränning till storskaliga
              fjärrvärmeanläggningar, med i många fall biomassa som bränsle,
              har vi lyckats minska nettoutsläppen av koldioxid. Restvärme utnyttjas
              också till viss del.
            </seg>
            <seg n="9f083427">
              Utmaningen när det gäller de svenska koldioxidutsläppen ligger
              således inte på sikt inom elproduktion eller hushållsvärme utan
              snarare på transportsidan. Men den delen måste till stor del lösas
              med överenskommelser över nationsgränserna.
            </seg>
            <seg n="c7bce173">
              Jag kan svårligen se framför mig hur det skulle kunna fungera
              med inkompatibla drivmedelslösningar bara för att fordon passerar
              gränsen mellan exempelvis Sverige och Norge. En fordonsmotormodell
              som enbart fungerar under svenska premisser och villkor skulle
              knappast gagna någon.
            </seg>
            <seg n="6f71f79e">
              Åt vilket håll de tekniska lösningarna inom motorutvecklingen
              slutligen bär hän kan man inte mer än spekulera i. Vi får inte
              glömma bort att det finns helt andra marknader än den europeiska
              marknaden, marknader som kan tänkas styra mot ett håll där den
              europeiska fordonsindustrin bara helt enkelt har att haka på utvecklingen
              för att inte bli akterseglad.
            </seg>
            <seg n="98956c96">
              Just i det sammanhanget är det värt att notera att särskilt Kina
              och nu även Indien har en utveckling inom fordonsbranschen som
              måste beskrivas som anmärkningsvärd. Några aktuella siffror är
              ganska talande och inte minst tänkvärda.
            </seg>
            <seg n="e7b87303">
              Antalet nyregistrerade fordon i Kina uppgick till 1,4 miljoner
              under december 2011. Inom EU uppgick det till knappt 1 miljon
              under januari 2012. Vilken marknad som kommer att sätta standard
              för fordonsdrivmedel återstår således att se. Jag vill bara påminna
              om att de konventionella drivmedlen oftast döms ut, men vi får
              inte glömma bort att de moderna motorerna också hela tiden utvecklas
              mot en lägre bränsleförbrukning.
            </seg>
            <seg n="aa8411b1">
              När det gäller transportsektorn är det givetvis önskvärt att
              så mycket som möjligt överförs från väg till tågtransporter, men
              i grund och botten är det en helt annan diskussion.
            </seg>
            <seg n="2ef8b216">
              Herr talman! Beroendet av fossila bränslen, i första hand kol,
              bör på sikt brytas. Men vi ska inte förvänta oss några snabba
              lösningar på de problem som finns ute i Europa med koldioxidutsläppen.
            </seg>
            <seg n="f5baefa9">
              Alltför stora förhoppningar kan heller inte i detta läge knytas
              till CCS-tekniken. Tekniken är oprövad. Det återstår en hel del
              teknikutveckling. Och till detta kommer avsevärda investeringskostnader
              för att bygga ut infrastruktur.
            </seg>
            <seg n="dc2ba3a3">
              De stora investeringskostnader som krävs i form av utbyggnad
              av exempelvis ledningskapacitet måste belasta de enskilda nationernas
              budgetar, och det måste ske under marknadsmässiga villkor. Utvecklingen
              får dessutom inte gå i den riktningen att nya lokala miljöproblem
              skapas.
            </seg>
            <seg n="1003d620">
              Under den tid som jag var verksam som utvecklingsingenjör kunde
              jag ta del av många tekniska projekt som i förstone verkade lovvärda
              men som stupade av rent tekniska och ekonomiska orsaker eller
              till och med på politiska beslut i form av skatter eller färdriktning.
            </seg>
            <seg n="727e1554">
              Energieffektivisering är en viktig åtgärd, men detta bör i hög
              grad skötas nationellt och under marknadsmässiga villkor. Villkoren
              är alltför olika i olika länder för att gemensamma normer och
              system ska kunna appliceras rakt av. Det är tyvärr ibland alltför
              lätt att fastna i svepande sifferkrav om effektiviseringar utan
              att ta ställning till om det finns andra, mer kostnadseffektiva
              åtgärder.
            </seg>
            <seg n="bd989cf3">
              Herr talman! Att världens fjärde största ekonomi och dessutom
              en av världens största exportnationer, Tyskland, nu har antagit
              en, i mitt tycke, mycket våghalsig energipolitik är sannerligen
              inte något som bör belasta svensk inhemsk energipolitik. Att vindkraften
              helt skulle kunna täcka bortfallet av den tyska kärnkraften ser
              jag svårligen framför mig. Det är fråga om en femtedel av hela
              den tyska elförsörjningen.
            </seg>
            <seg n="a38f36de">
              200 miljarder euro pumpar Tyskland in i detta energiskifte. Det
              är en summa som är mer än hälften av Sveriges bnp. Jag håller
              det inte heller för otroligt att den storskaliga utbyggnad av
              vindkraften på land som nu ska ske i Tyskland kommer att möta
              motstånd från lokalbefolkningen.
            </seg>
            <seg n="f8088928">
              Det finns dessutom en risk att Tyskland och Europa blir än mer
              beroende av gasleveranser från i värsta fall politiskt instabila
              regioner. Vinden blåser som bekant inte alla dagar och alla timmar,
              så gaskraftverk och kolkraftverk lär nog behövas för elbalansens
              skull.
            </seg>
            <seg n="034034d3">
              Merkels kristdemokratiska miljöminister Norbert Röttgen har uttryckt
              sig så här: Världen tittar på oss. Vi måste lyckas.
            </seg>
            <seg n="2de0928d">
              Vad som händer om Tysklands vindkraftsplaner havererar kan man
              verkligen fundera över. Jag menar att det tyska beslutet på sikt
              kan drabba svensk export om vi får se en stagnerande tysk ekonomi.
            </seg>
            <seg n="24f2600a">
              En grundprincip bör gälla, och det är att varje stat bör sträva
              mot att vara självförsörjande när det gäller elproduktion.
            </seg>
            <seg n="a516b4bd">
              Avslutningsvis, herr talman, får de mål som är uppsatta för att
              minska utsläppen av växthusgaser inte äventyra de enskilda hushållens
              ekonomi eller de nationella ekonomierna. Forskning och utveckling
              bör i högre grad lyftas fram som en framkomlig väg till en minskning
              av utsläppen. Det är av största vikt att konkurrenskraften för
              inhemsk industri inte försämras med risk för utflyttning av verksamhet
              eller produktion till länder med mindre ambitiös klimatpolitik.
            </seg>
          </u>
          <note type="speaker" n="5d3cfff1">
            Anf. 86 KENT PERSSON (V):
          </note>
          <u who="kent_persson_d7bdf7" xml:id="i-b8eefeb41251ca97-0" n="782e75fc" next="i-05d8c6f827f58496-0">
            <seg n="10079432">
              Herr talman! Det vi i dag ska diskutera är näringsutskottets
              utlåtande till EU-kommissionens Energifärdplan 2050. Det är en
              välkommen debatt, och jag kan bara instämma i det Börje Vestlund
              och Lise Nordin tidigare har sagt. Det var väl valda ord, och
              i allt väsentligt håller jag också med i dessa anföranden.
            </seg>
            <seg n="9e18263a">
              Man kan ställa sig frågan varför EU-kommissionen kommer med Energifärdplan
              2050. Det har sin bakgrund i jordens uppvärmning. För att inte
              nå över 2 graders höjning av medeltemperaturen måste vi vidta
              fler och effektivare åtgärder än vad som sker i dag.
            </seg>
            <seg n="c3aea8bf">
              EU-kommissionen skriver att fönstret håller på att stängas för
              att vi ska nå detta mål. Regeringen håller med om det. Även utskottet
              delar den uppfattningen. Då förväntar jag mig också att man presenterar
              någon form av svensk hållning när det gäller energipolitiken och
              den strategi som vi bör ha när vi går in i de här förhandlingarna.
            </seg>
            <seg n="3bfe0820">
              Utgångspunkten för de diskussioner som har varit är att vi når
              de målsättningar vi har satt upp i 2020-målen om energieffektivisering,
              förnybar energi och att minska växthusgaserna. Men det räcker
              inte, vilket regeringen och utskottet håller med om. Fortsätter
              vi i den här takten kommer vi inte att nå målet 8095 procents
              minskning av växthusgaserna till 2050, alltså det som är målet
              för att vi ska klara av 2 graders höjning.
            </seg>
            <seg n="8f133741">
              Därför måste det vidtas ytterligare åtgärder utöver vad som redan
              har vidtagits. Då finns det en rad olika förslag i det här, och
              det som jag blir väldigt förvånad över är den svenska hållningen.
              Man säger en sak men motverkar i princip varje förslag som kommer.
              När det gäller energieffektiviseringen som är grunden för att
              klara av omställningen motarbetar regeringen dels vad EU-kommissionen
              har sagt om bindande mål, dels det danska ordförandeskapet som
              nu har lagt fram en rad förslag. Detta säger regeringen och utskottet
              blankt nej till.
            </seg>
            <seg n="a01c879e">
              Vi kommer alltså inte att kunna leva upp till målsättningen.
              Då svarar regeringen att vi har bättre system i Sverige, för vi
              har koldioxidskatter, vi har energiskatter och vi har ett handelssystem.
            </seg>
            <seg n="b2cc40a6">
              Men här är det på samma sätt väldigt tvetydigt vad regeringen
              egentligen vill. Man lyfter fram koldioxidbeskattningen som en
              mycket verksam del, och det kan jag hålla med om. Men den minskar
              vi i Sverige när det gäller fjärrvärme. Vi minskar det som vi
              i andra sammanhang säger är bättre än att ha bindande mål när
              det gäller energieffektivisering. Det är ett väldigt märkligt
              agerande.
            </seg>
            <seg n="482ee9d9">
              I de här förhandlingarna blir därför regeringens politik inte
              trovärdig på en enda punkt när det gäller energieffektivisering,
              det som är grunden. Ni når inte upp till det här, men näringsutskottet
              ställer sig bakom det. Ni hyllar ett system med koldioxidbeskattning,
              men i praktiken går ni in och sänker den när det gäller fjärrvärmen.
              Hur ska ni ha det egentligen? Vad är regeringens politik?
            </seg>
            <seg n="c52d8c0e">
              När det gäller förnybar energi är det likadant. Ni säger att
              det behövs en kraftig utbyggnad av den förnybara energin, men
              i praktiken säger ni nej till de förslag som Socialdemokraterna,
              Miljöpartiet och Vänsterpartiet har lagt fram när det gäller elcertifikatssystemen.
              Det måste höjas om vi ska nå 2-gradersmålet. Vindkraften kommer
              att slå i taket om något år, och vad händer då när vi har möjlighet
              att bygga ut den ytterligare?
            </seg>
            <seg n="06f3d5d9">
              Vi poängterar också forskning och utveckling som är en central
              del för att titta på vad smarta nät kan göra. Det gäller även
              lagring av energi. Då tänker jag inte på CCS-tekniken, utan jag
              tänker på möjligheten att lagra energi från sol- och vindkraften.
              Vi vet att det pågår mycket bra forskning inom ett av våra större
              företag i Sverige där man nu har lyckats komma fram till att lagra
              energi i upp till en timme. Men det behövs betydligt mycket mer
              forskning för att vi ska klara av dessa utmaningar.
            </seg>
            <seg n="f365fd87">
              Ni hyllar också systemet med utsläppshandel. Men som det har
              varit ser vi ju att det inte fungerar. Man är nere på 6 euro per
              ton koldioxid. Det har ingen som helst betydelse. Vi måste sluta
              skänka bort utsläppsrätter till industrin som inte har behov av
              det. Det är en av orsakerna.
            </seg>
            <seg n="b57d935c">
              Vårt gemensamma mål från Socialdemokraterna, Miljöpartiet och
              Vänsterpartiet är ett fossilfritt Sverige med 100 procent förnybar
              energi. Det har vi i vår gemensamma reservation, och det har vi
              också lagt fram som ett förslag som riksdagen har röstat ned.
              I våra förslag har vi bett att Energimyndigheten skulle komma
              med ett förslag på hur det här skulle kunna se ut. Men ni tyckte
              inte ens att det var okej att de skulle få det uppdraget. Ni vill
              nämligen inte ha ett fossilfritt Sverige. Ni vill inte ha 100
              procent förnybar energi i Sverige. Det är därför ni röstar ned
              detta förslag.
            </seg>
            <seg n="5b1bdd24">
              Avslutningsvis vill jag ta upp en sak till när det gäller energieffektivisering,
              och det handlar om den skrivelse som regeringen lade fram om nollenergihus.
              Skrivelsen har varit ute på remiss, och den blev väldigt hårt
              kritiserad av byggmaterialbranschen. Varför då? Var det för tuffa
              krav som ställdes? Nej enligt branschen var det för lågt ställda
              krav. Vi kan så mycket mer, säger branschen. Se till att det blir
              tuffare byggregler och byggnormer så att vi kan utveckla vår industri
              och hålla den konkurrenskraftig gentemot andra!
            </seg>
            <seg n="6c5b7d59">
              När en bransch på det här sättet går ut och talar om att vi kan
              så mycket mer och se nu till att vi får de spelreglerna, då säger
              regeringen att nej, det är vi inte intresserade av. Snacka om
              hyckleri när vi pratar om energieffektivisering!
            </seg>
            <seg n="87f91893">
              Det är därför regeringen inte heller blir trovärdig i sina förhandlingar
              med EU-kommissionen när det gäller Energifärdplan 2050. Jag tycker
              att det är en skam.
            </seg>
          </u>
          <note n="e16e6a05">
            Med detta yrkar jag bifall till reservation 1.
          </note>
          <note n="cce7cab1">
            Ajournering
          </note>
          <note n="49582209">
            Kammaren beslutade kl. 15.48 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="kent_persson_d7bdf7" xml:id="i-05d8c6f827f58496-0" n="782e75fc" prev="i-b8eefeb41251ca97-0">
            <seg n="7bc31704">
              Återupptagna förhandlingar
            </seg>
          </u>
          <note n="b18651e6">
            Förhandlingarna återupptogs kl. 16.00.
          </note>
          <note n="71c0e12a">
            15 § Beslut om ärende som slutdebatterats den 3 maj
          </note>
          <note n="14f44cc6">
            16 § Beslut om ärenden som slutdebatterats vid dagens sammanträde
          </note>
          <note n="02bef5f5">
            Punkt 1
          </note>
          <note n="abd2bb95">
            Punkt 2
          </note>
          <note n="e6a8065d">
            Punkt 3
          </note>
          <note n="3ec10041">
            Punkt 5
          </note>
          <note n="ef23e260">
            Punkt 6
          </note>
          <note n="dda7b6c1">
            Punkt 7
          </note>
          <note n="6b0c1896">
            Punkt 8
          </note>
          <note n="442a5fc0">
            Punkt 12
          </note>
          <note n="92ae7526">
            Punkt 15
          </note>
          <note n="99a0fc2a">
            Punkt 16
          </note>
          <note n="ab6c304a">
            Punkt 18
          </note>
          <note n="d2cf35b2">
            Punkt 22
          </note>
          <note n="9ae4f066">
            Övriga punkter
          </note>
          <note n="02bef5f5">
            Punkt 1
          </note>
          <note n="abd2bb95">
            Punkt 2
          </note>
          <note n="d4ff5193">
            17 § (forts. från 14 §) Energifärdplan för 2050 (forts. NU20)
          </note>
          <note type="speaker" n="7b0abc54">
            Anf. 87 HELENA LINDAHL (C):
          </note>
          <u who="helena_lindahl_c5f81e" xml:id="i-c97b73a415378e54-0" n="536fc185">
            <seg n="f9e4ae3b">
              Herr talman! Vi ska gå tillbaka till det vi pratade om förut,
              EU:s energifärdplan för 2050.
            </seg>
            <seg n="740be0f9">
              För några år sedan beslutade Europeiska rådet att vi ska minska
              utsläppen av växthusgaser med 8095 procent till år 2050 jämfört
              med 1990 års nivå. Det är väldigt bra. Annars kommer vi inte heller
              att kunna nå det gemensamma målet inom EU om att den globala medeltemperaturen
              får öka med högst 2 grader.
            </seg>
            <seg n="e119e642">
              Den stora minskningen av växthusgaser är egentligen en fortsättning
              på EU:s klimatmål, som innebär att EU fram till 2020 ska energieffektivisera
              med 20 procent, öka andelen förnybar energi lika mycket och minska
              växthusgasutsläppen med 20 procent.
            </seg>
            <seg n="66969379">
              EU-kommissionen säger själv att EU:s nuvarande klimat- och energimål
              är ambitiösa men att det krävs ytterligare insatser och förändringar
              för att vi ska kunna nå utsläppsmålet för växthusgaser till 2050.
              Tyvärr måste jag säga att det i dag saknas konkreta riktlinjer
              för vad som behöver göras efter 2020.
            </seg>
            <seg n="38100463">
              EU-kommissionen lägger i färdplanen fram olika scenarier för
              möjliga energitrender, som det så fint heter. Man drar också vissa
              slutsatser, till exempel att elanvändningen kommer att öka fram
              till 2030, att vi kommer att behöva energieffektivisera i stor
              utsträckning och att användandet av förnybar energi kommer att
              öka.
            </seg>
            <seg n="f63859ca">
              Kommissionen lyfter också fram CCS-teknik och kärnkraft som betydelsefulla.
              Men Sverige förordar i EU-förhandlingarna framför allt utbyggnad
              av det förnybara.
            </seg>
            <seg n="30c3f513">
              Det är också positivt att färdplanen försöker skapa långsiktiga
              spelregler för marknadens aktörer. Det underlättar planeringen
              för framtida investeringar när det gäller både produktion av energi
              och distribution.
            </seg>
            <seg n="72c2659a">
              Dessutom kan en övergång till en ekonomi med låga koldioxidutsläpp
              innebära en möjlighet inte bara för hållbarhet utan också för
              försörjningstrygghet och konkurrenskraft i Europa. Genom att minska
              användandet och beroendet av fossil energi bidrar vi till en bättre
              miljö. Men det gör också att vi blir mer konkurrenskraftiga på
              den växande globala marknaden för energirelaterade varor och tjänster.
            </seg>
            <seg n="a6a5277f">
              Det är också bra att kommissionen har erkänt och pekat på att
              de brådskande åtgärderna med minskning av växthusgaser kan bidra
              till att vi undviker kostnader i ett senare skede. Vi måste alltså
              här och nu ta hänsyn till att kostnaderna kommer att öka ju längre
              vi väntar. Ett minskat beroende av fossila bränslen kommer också,
              som jag sade tidigare, att öka försörjningstryggheten och minska
              kostnaderna på sikt.
            </seg>
            <seg n="19d30969">
              Många av EU:s medlemsländer står inför stora investeringar och
              kostnader när det gäller energiinfrastruktur. Men det handlar
              ändå om något som kommer att behöva göras till slut, på grund
              av åldrande infrastruktur för energi och produktionsanläggningar.
              Det här är ett utmärkt tillfälle att göra hållbara val.
            </seg>
            <seg n="6120509c">
              För att nå målen i Europa och Sverige anser vi, som någon var
              inne på, att just allmänna och marknadsbaserade ekonomiska styrmedel,
              som energiskatter, skatter på kol, handel med utsläppsrätter och
              gröna elcertifikat, är viktiga drivkrafter. Vi håller också med
              kommissionen om att instrumenten måste kompletteras med investeringar
              i forskning och utveckling.
            </seg>
            <seg n="85c7f1e0">
              Vi i Alliansen i utskottet anser precis som regeringen att det
              är dags för EU att börja ta fram konkreta åtgärder för vad som
              händer efter 2020. Hur ska den miljöpolitiska ramen se ut då?
              Vi vill att kommissionen ska lägga fram en tidsplan för vägen
              till en ny energi- och klimatöverenskommelse efter 2020.
            </seg>
            <seg n="ce42d7f8">
              Det är alltså viktigt att kommissionen lägger fram skarpa förslag.
              Långsiktiga utsläppsmål behövs för att ge företagen tillräcklig
              förutsägbarhet och för att skapa incitament för långsiktiga, nödvändiga
              investeringar.
            </seg>
            <seg n="0def78f5">
              Regeringen anser att förnybar energi är en nyckel i den framtida
              utvecklingen. De många fördelarna med förnybar energi hållbarhet,
              försörjningstrygghet och konkurrenskraft, som jag har nämnt tidigare
              är alla väsentliga delar för att ställa om till ett hållbart energisystem.
              Men återigen: Vi behöver långsiktiga spelregler som sträcker sig
              mer än åtta år fram i tiden.
            </seg>
          </u>
          <note type="speaker" n="135ced1f">
            Anf. 88 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-e75dcbc4c7615783-4" n="3861459e">
            <seg n="abf43038">
              Herr talman! Jag tar fasta på det som Helena Lindahl avslutade
              med, nämligen att det måste finnas långsiktiga spelregler. Det
              är sant. Vi måste ha en stabilitet mellan olika regeringar och
              olika sätt att hantera dessa frågor på, och vi har länge diskuterat
              att man borde ha en blocköverskridande överenskommelse när det
              gäller energifrågor.
            </seg>
            <seg n="940b6987">
              På vilket sätt tänker regeringen hantera detta? Det är ändå regeringen
              som sitter inne med möjligheten att bjuda in till en sådan överenskommelse.
            </seg>
            <seg n="0a015d90">
              Jag tror inte att ens Helena Lindahl tror att vi kommer att ha
              samma regering i Sverige fram till 2050. Man kan alltid önska
              det när man sitter i regeringsställning, men jag tror ärligt talat
              att situationen kommer att se lite annorlunda ut då.
            </seg>
            <seg n="09e97170">
              Vilka konkreta åtgärder tycker Helena Lindahl att man ska vidta?
              Regeringen föreslår inte mycket. Allt det här med gröna elcertifikat,
              CO2-skatter och utsläppsrätter finns.
            </seg>
            <seg n="4b0b5b4b">
              När det gäller CO2-skatter är det praktiskt taget bara Sverige
              som tycker att det är en god idé. Det är pinsamt. När vi träffar
              kolleger i Europa är det första man säger i sådana här debatter:
              Absolut inte CO2-skatter!
            </seg>
            <seg n="b98f71ce">
              Vilka medel ska vi då använda för att hela unionen ska klara
              detta?
            </seg>
            <seg n="547e668d">
              Den viktigaste frågan är dock: Hur ska man nå en blocköverskridande
              överenskommelse med regeringen?
            </seg>
          </u>
          <note type="speaker" n="2494a8ab">
            Anf. 89 HELENA LINDAHL (C) replik:
          </note>
          <u who="helena_lindahl_c5f81e" xml:id="i-c97b73a415378e54-1" n="536fc185">
            <seg n="36828cfd">
              Herr talman! Jag sitter inte i regeringen, Börje Vestlund. Jag
              skulle ta mig vatten över huvudet om jag bjöd in er till ett sådant
              samtal. Jag bjuder dock gärna in dig på en kopp kaffe efter debatten
              så att du och jag kan samtala. Så långt kan jag i alla fall sträcka
              mig.
            </seg>
            <seg n="341f3fa8">
              För mig är det inte speciellt klart vad Socialdemokraterna vill
              i denna fråga. Jag får lite dubbla budskap från Socialdemokraterna.
              Stefan Löfven har de senaste veckorna intagit en näringslivspositiv
              hållning, men här i kammaren hör vi något helt annat. Här hör
              vi att man ska sätta tak på energieffektivisering i länderna i
              Europa, vilket skulle verka tillväxthämmande för industrin i Sverige.
            </seg>
            <seg n="cd370d8a">
              När det gäller konkreta åtgärder väntar vi på att EU ska komma
              tillbaka med något som kan gälla för hela Europa. Det är en sak
              vad vi kan göra i Sverige men en annan vad vi kan göra i Europa.
              Förutsättningarna ser lite olika ut.
            </seg>
            <seg n="800cadea">
              I min mammas hemland Polen och i mitt hemland Sverige ser ju
              förutsättningarna olika ut när det gäller till exempel energislag
              och snabb energieffektivisering.
            </seg>
            <seg n="fa63e093">
              Jag litar på att regeringen för vår talan och att EU kommer tillbaka
              med konkreta förslag.
            </seg>
          </u>
          <note type="speaker" n="39b901c7">
            Anf. 90 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-e75dcbc4c7615783-5" n="3861459e">
            <seg n="569db9cd">
              Herr talman! Vi som har suttit i huset en tid har varit med om
              några blocköverskridande överenskommelser, inte bara på energiområdet
              utan också på andra politikområden. Jag kan inte påminna mig en
              enda gång när oppositionen har tagit initiativet till en sådan
              diskussion. Jag var inte med när Miljöpartiet diskuterade migrationspolitik
              med regeringen, men jag tror att det var regeringen som bjöd in
              Miljöpartiet och inte tvärtom. Så brukar det i alla fall vara.
            </seg>
            <seg n="4e0f439e">
              Skulle det vara en fara för tillväxten i Sverige om man genomförde
              den politik som vi har föreslagit? Det är i stort sett den politik
              som Centerpartiet drev till för bara några månader sedan. Är energieffektivisering,
              förnybara energikällor, smarta nät, gröna certifikat, CO2-skatter
              och utsläppsrätter helt plötsligt tillväxthämmande? Det där förstår
              jag inte ett dugg av.
            </seg>
            <seg n="7761685e">
              Vi har sagt samma sak som vi sade innan man gjorde den berömda
              överenskommelsen på energiområdet mellan fyra partier, som dessutom
              riskerar att falla så fort man får en votering i kammaren om Sverigedemokraterna
              skulle välja en annan linje på energipolitikens område än vad
              de gör.
            </seg>
            <seg n="3d12dff0">
              Vi har redovisat vår syn på energipolitiken. Det är det som står
              här och det som Stefan Löfven säger.
            </seg>
            <seg n="26ecdad7">
              Sanningen är den, Helena Lindahl, att skulle vi ändra så mycket
              som ett kommatecken i er överenskommelse faller regeringen. Det
              går inte att göra det, och det är därför ni inte vill bjuda in
              oss.
            </seg>
          </u>
          <note type="speaker" n="ac57606f">
            Anf. 91 HELENA LINDAHL (C) replik:
          </note>
          <u who="helena_lindahl_c5f81e" xml:id="i-c97b73a415378e54-2" n="536fc185">
            <seg n="78d8d10e">
              Herr talman! Jag ställer en fråga tillbaka till Börje Vestlund:
              Är S, V och MP överens om takterna i energipolitiken?
            </seg>
            <seg n="b5900ffd">
              Vad ska alliansregeringen bjuda in till? Vi har redan en energiöverenskommelse
              som fungerar bra. Ni får hemskt gärna ansluta er till den. Jag
              behöver inte sitta i regeringen för att kunna säga att det finns
              en sådan öppning. Den öppningen hade ni också tidigare, men den
              tackade ni nej till.
            </seg>
            <seg n="ae0c1730">
              Jag ställde en fråga till Börje Vestlund om det tak på energieffektivisering
              som ni föreslår. Ni tycker att det är lämpligt att sätta tak på
              energieffektivisering i EU-länderna.
            </seg>
            <seg n="24de6006">
              Vad skulle det betyda för Sverige? Jo, att industrin kan råka
              illa ut. Trots att industrin energieffektiviserar och använder
              rätt energislag innebär det en hämsko under perioder av högkonjunktur
              när man vill exportera mycket. Det kallar jag tillväxtfientligt.
              Jag undrar om Stefan Löfven håller med om det.
            </seg>
            <seg n="f6b7c861">
              Hur har ni tänkt att den svenska industrin som är elintensiv
              ska fungera om man sätter ett tak på hur mycket energi man får
              använda i Sverige och i andra länder?
            </seg>
            <seg n="318a0f2a">
              (ANDRE VICE TALMANNEN: Börje Vestlund har inte rätt till ytterligare
              replik.)
            </seg>
          </u>
          <note type="speaker" n="477dd61d">
            Anf. 92 KENT PERSSON (V) replik:
          </note>
          <u who="kent_persson_d7bdf7" xml:id="i-d86a311b1ee350c3-0" n="782e75fc">
            <seg n="4d165e48">
              Herr talman! Det är lite trist att ännu en gång behöva upprepa
              hur förhandlingarna för något år sedan mellan Alliansen, Socialdemokraterna,
              Miljöpartiet och Vänsterpartiet gick till.
            </seg>
            <seg n="658bc458">
              Det var Maud Olofsson som sade nej och bröt förhandlingarna.
              Varför? Jo, hon hade inte mandat att diskutera kärnkraften eftersom
              ni hade en överenskommelse när ni kom till förhandlingarna. Det
              fanns inget rent papper att förhandla om.
            </seg>
            <seg n="ea723240">
              Jag är den enda här som deltog i dessa förhandlingar, så jag
              vet exakt vad som hände och sades. Jag har noterat detta noggrant
              i min dagbok. Det är viktigt att hålla sig till sanningen här.
            </seg>
            <seg n="f2e60e28">
              Helena Lindahl efterlyste det konkreta innehållet i EU:s energipolitik
              efter 2020 för att nå målet till 2050. Jag efterlyser regeringens
              hållning i detta. Vad är det för mandat regeringen åker ned till
              EU med? Vad är utskottets ställning om politiken efter 2020? Det
              finns inget uttalat efter 2020.
            </seg>
            <seg n="424b8c0b">
              Helena Lindahl sade att det är tillväxthämmande med obligatoriska
              mål. Men det är det som byggindustrin eftersträvar och vill ha
              när de diskuterar nollenergihus. Man vill ha betydligt tuffare
              krav än dem som regeringen har satt upp. De ser det som en konkurrensfördel
              för att behålla konkurrenskraften gentemot byggindustrin i konkurrerande
              länder.
            </seg>
          </u>
          <note type="speaker" n="4ad4f472">
            Anf. 93 HELENA LINDAHL (C) replik:
          </note>
          <u who="helena_lindahl_c5f81e" xml:id="i-c97b73a415378e54-3" n="536fc185">
            <seg n="7ac1c7aa">
              Herr talman! Jag var inte med vid de förhandlingarna, det har
              Kent Persson rätt i. Jag kan i alla fall fråga: Är Vänsterpartiet
              överens med Miljöpartiet och Socialdemokraterna om energipolitiken?
              Kan du stå här i dag och säga att ni är helt överens om energipolitiken?
            </seg>
            <seg n="294f35db">
              När det gäller om det är tillväxthämmande med ett tak på energieffektivisering
              vill jag upprepa att det är tillväxthämmande. Vad händer för ett
              land som Sverige med en elintensiv industri som förbrukar mycket
              el om det är högkonjunktur och vi behöver öka produktionen och
              därmed behöver mycket energi? Om det då finns ett tak är det ett
              tak även för förnybar energi; det gäller all sorts energi. Det
              menar jag är tillväxthämmande. Jag tycker att definitionen av
              energieffektivisering inte är att man ska minska energianvändningen
              utan hur man använder energin på ett smart och hållbart sätt.
              För mig är det vad det handlar om.
            </seg>
          </u>
          <note type="speaker" n="f9632e04">
            Anf. 94 KENT PERSSON (V) replik:
          </note>
          <u who="kent_persson_d7bdf7" xml:id="i-d86a311b1ee350c3-1" n="782e75fc">
            <seg n="53a614ba">
              Herr talman! Energieffektivisering handlar om två saker. Den
              ena är hur man på bästa sätt använder energin där den gör bäst
              nytta. Den andra är att hushålla med energi. Det är en generationsfråga.
            </seg>
            <seg n="c8c11a0e">
              Jag fick en fråga som jag ska svara på. Den energiöverenskommelse
              som finns mellan Socialdemokraterna, Miljöpartiet och Vänsterpartiet
              gäller fortfarande, och den gäller tills något annat händer.
            </seg>
            <seg n="f2d8fd9a">
              När det gäller huruvida det är tillväxthämmande eller inte med
              energieffektivisering talar vi om energieffektivisering i hela
              samhället. Det utesluter inte att industrin i en högkonjunktur
              använder mer energi om vi samtidigt kan minska användningen totalt
              sett i hela samhällssektorn. Så är det på transportsidan och bostadssidan.
              Det är på bostadssidan, som jag har pratat mycket om, som vi har
              stora möjligheter att minska energiförbrukningen.
            </seg>
            <seg n="e0ea1b0b">
              När vi talar om energi i våra diskussioner talar vi om den totala
              energin som består av olika energikällor, inte bara elektricitet;
              det är en annan form.
            </seg>
            <seg n="9bce614a">
              Industrin måste vara med och energieffektivisera om de ska klara
              av att möta de höjda elpriserna som EU-kommissionen säger kommer
              fram till 2030. De måste använda energin smartare, och de måste
              spara energi. Det är också en generationsfråga. Vi har ett ansvar,
              inte bara för dem som lever här och nu, utan vi har ett ansvar
              som sträcker sig långt fram i tiden.
            </seg>
          </u>
          <note type="speaker" n="b8b40a51">
            Anf. 95 HELENA LINDAHL (C) replik:
          </note>
          <u who="helena_lindahl_c5f81e" xml:id="i-c97b73a415378e54-4" n="536fc185">
            <seg n="ff3802fc">
              Herr talman! Jag håller egentligen med om det mesta av det du
              säger, Kent Persson. Det vi inte är överens om är att man ska
              sätta ett tak på energieffektivisering, ett tak för Sverige, ett
              tak för andra länder. Situationen är så olika. Det kanske fungerar
              med ett tak i ett land som inte har så mycket industri och där
              klimatet är milt. Förutsättningarna är helt olika.
            </seg>
            <seg n="4cf8e71e">
              Jag håller med om att vi naturligtvis ska nyttja energin på bästa
              och smartaste sätt. Men jag tror att just taket kan vara tillväxthämmande
              för ett land som Sverige som har mycket export och en elintensiv
              industri.
            </seg>
            <seg n="16388877">
              Jag tycker att överenskommelsen mellan Vänsterpartiet, Miljöpartiet
              och Socialdemokraterna svajar. Stefan Löfven har ju inte deltagit
              i så många partiledardebatter, men han gör ju en del uttalanden
              i tidningar också och det känns som om Stefan Löfven är öppen
              för mer kärnkraft medan ni i er överenskommelse säger tvärtom.
              Det är lite motsägelsefullt. Ni säger en sak här i kammaren och
              när Stefan Löfven gör entré på näringslivsarenan säger han något
              helt annat som är mer kärnkraftsvänligt. Det tycker jag är en
              stor gåta.
            </seg>
          </u>
          <note type="speaker" n="20e1c7ef">
            Anf. 96 LISE NORDIN (MP) replik:
          </note>
          <u who="lise_nordin_7a122f" xml:id="i-b55dba733796ba5d-1" n="7cf49c65">
            <seg n="9ad63393">
              Herr talman! Sverige står inför ett vägval i energipolitiken.
              Det är hög tid att besluta vilken elproduktion man ska satsa på
              för att ersätta den kärnkraft som snart måste avvecklas av åldersskäl.
              Därför har Miljöpartiet, Socialdemokraterna och Vänsterpartiet
              här i dag presenterat en gemensam reservation om målet 100 procent
              förnybart. Det är ett mål i enlighet med det mål som Danmark har
              satt upp i en bred politisk överenskommelse.
            </seg>
            <seg n="db38f908">
              Med regeringens överenskommelse som Centerpartiet stöder ser
              vi i stället att utbyggnadstakten av förnybar energi minskar i
              Sverige. Nu har vi en utbyggnadstakt på 1,2 procent per år. Det
              är den lägsta på 40 år.
            </seg>
            <seg n="9530eb30">
              Jag vill fråga Helena Lindahl och Centerpartiet om man anser
              att man använder sin plats i riksdagen och de röster man har fått
              av centerpartistiska väljare till att gynna förnybar energi när
              den i dag minskar. Vi vet att Centerpartiet är vågmästare i riksdagen.
              Man har vid flera tillfällen uttalat ett mål om 100 procent förnybar
              energi. Om man stöder det förslag som vi tre partier lägger fram
              innebär det att riksdagen har en majoritet för det tydliga målet
              100 procent förnybar energi. Det är ett tydligt mål som skulle
              underlätta för alla företag i förnybartbranschen som nu försöker
              investera och få klarhet i om det kommer att byggas ny kärnkraft
              eller inte och om det finns plats för deras förnybara el.
            </seg>
            <seg n="0972be22">
              Står Centerpartiet fortsatt bakom målet om 100 procent förnybar
              energi? Är det en centerpartistisk politik? Anser Helena Lindahl
              att Centerpartiet använder sin plats i riksdagen på ett klokt
              sätt när man här i dag fäller möjligheten att få politisk enighet
              för målet om 100 procent förnybar energi?
            </seg>
          </u>
          <note type="speaker" n="a88ddbbf">
            Anf. 97 HELENA LINDAHL (C) replik:
          </note>
          <u who="helena_lindahl_c5f81e" xml:id="i-c97b73a415378e54-5" n="536fc185">
            <seg n="16976ab2">
              Herr talman! De väljare som har röstat in Centerpartiet i riksdagen
              tycker nog att de gjorde ett bra val. Vid nästa val får väljarna
              avgöra om de fortfarande tycker att det var klokt.
            </seg>
            <seg n="b8313b01">
              Lise Nordin har rätt i att Sverige står inför ett vägval i energipolitiken.
              Men jag vet inte varifrån de siffror kommer som säger att utbyggnadstakten
              minskar. I går hade vi besök av Näringsdepartementet som redovisade
              att utbyggnaden av vindkraften har sexfaldigats sedan 2006, det
              vill säga sedan alliansregeringen tog över makten. Jag vet inte
              varifrån Lise Nordin har fått siffrorna.
            </seg>
            <seg n="fc44d27d">
              I dag diskuterar vi en energifärdplan för 2050 för Europeiska
              unionen. Jag tror att Lise Nordin håller med om att det är viktigt
              med både en europeisk och en global aspekt när det gäller energipolitiken.
              Sverige har många fördelar jämfört med andra länder i Europa som
              nu står inför betydligt större utmaningar när det gäller energipolitiken.
              Vi har mycket naturresurser, som till exempel vattenkraft, och
              vi har stora vidder för vindkraft. Andra länder har inte samma
              förutsättningar som Sverige.
            </seg>
            <seg n="fe7c788a">
              Är vi en del av Europeiska unionen ska vi också agera på ett
              mer globalt och europeiskt plan. Det tycker jag att vi ska diskutera
              i dag, och inte enbart Sveriges mål.
            </seg>
          </u>
          <note type="speaker" n="65658c52">
            Anf. 98 LISE NORDIN (MP) replik:
          </note>
          <u who="lise_nordin_7a122f" xml:id="i-b55dba733796ba5d-2" n="7cf49c65">
            <seg n="0582b13d">
              Herr talman! Att utbyggnadstakten av förnybar energi avtar i
              Sverige kan man läsa i regeringens egna prognoser. EU-kommissionen
              har bett samtliga länder att skicka in sina prognoser för hur
              det förnybara kommer att växa fram till år 2020. Sverige hamnar
              näst sist när det gäller utbyggnadstakt. Det är bara Lettland
              i hela EU som har lägre utbyggnadstakt.
            </seg>
            <seg n="1323e3dc">
              Helena Lindahl har helt rätt i att vindkraften byggs ut, men
              utbyggnadstakten för den förnybara energin avtar. Det dröjer länge
              innan Sverige kan nå sin potential för ett helt förnybart energisystem.
            </seg>
            <seg n="cad93c49">
              Jag håller med Helena Lindahl om att Sverige har fantastiska
              möjligheter. Nu handlar det om hur vi ska tillvarata dem. Vi är
              ett av de länder som har allra bäst förutsättningar. Jag är inte
              nöjd med att utbyggnadstakten avtar. Det leder till att Sverige
              får en försämrad konkurrenskraft när allt fler länder storsatsar
              på förnybart. Som jag sade i mitt anförande bedöms över en halv
              miljon människor jobba med vindkraftsindustrin inom tio år. Frågan
              är hur många av dem vi ska få till Sverige.
            </seg>
            <seg n="fb74f87f">
              Med regeringens politik vet vi inte om det kommer att byggas
              ny kärnkraft eller inte, och många företag flyttar utomlands och
              vågar inte investera.
            </seg>
            <seg n="85f44c21">
              Vi ser att opinionen i Sverige har förändrats när det gäller
              energifrågorna. Efter kärnkraftsolyckan i Fukushima finns det
              fler kärnkraftsmotståndare än anhängare. I Dagens Industri kan
              vi i dag läsa att en del av de grupper som har svängt i kärnkraftsfrågan
              är centerpartister och moderater. Det finns allt fler väljare
              hos Centerpartiet och Moderaterna som nu förespråkar en avveckling
              av kärnkraften.
            </seg>
            <seg n="f6ade588">
              När vi ser till vad svenska folket vill ha i sitt eluttag förespråkar
              en stor majoritet förnybar energi för att kunna ha gott samvete
              när man använder spisen.
            </seg>
            <seg n="25a476c1">
              Min sista fråga till Helena Lindahl är om man i Centerpartiet
              är nöjd med att utbyggnadstakten avtar. Om man inte är det, vad
              avser man då att göra för att vi ska kunna komma igen och att
              Sverige ska ha en chans i den utveckling som nu sker i resten
              av världen med en storsatsning på förnybar energi?
            </seg>
          </u>
          <note type="speaker" n="23ed03f5">
            Anf. 99 HELENA LINDAHL (C) replik:
          </note>
          <u who="helena_lindahl_c5f81e" xml:id="i-c97b73a415378e54-6" n="536fc185">
            <seg n="9ffdd5c5">
              Herr talman! Jag kan bara konstatera att kärnkraften inte byggs
              ut i Sverige i dag. Däremot byggs det förnybara ut. Det är ett
              svar på dina frågor till mig, Lise Nordin.
            </seg>
            <seg n="567eb108">
              Sedan håller jag inte med om att det förnybara inte växer och
              att det skulle gå bakåt. Dessa siffror skulle jag gärna vilja
              att Lise Nordin presenterar för mig. Det är främmande för mig
              med tanke på den information som jag fick senast i går, inte bara
              om vindkraften. Var skulle den informationen komma från? Är det
              regeringen själv som säger att man backar när det gäller utvecklingen
              av det förnybara? Jag tror inte på dessa siffror.
            </seg>
            <seg n="dbfc0d9b">
              När vi nu talar om Europa och Energifärdplan för 2050 kan jag
              säga att jag vet att den svenska regeringen i förhandlingar förordar
              framför allt utbyggnad av det förnybara. Det tycker jag att jag
              känner mig rätt trygg med. Jag tycker att det är bra att Sverige
              har en sådan hållning.
            </seg>
            <seg n="ef937119">
              Som jag sade i mitt anförande har EU-kommissionen utmålat olika
              scenarier och förordar bland annat CCS-teknik, kärnkraft och annat,
              medan den svenska regeringen förordar en utbyggnad av det hållbara
              och det förnybara.
            </seg>
          </u>
          <note type="speaker" n="9b68889b">
            Anf. 100 CECILIE TENFJORD-TOFTBY (M):
          </note>
          <u who="cecilie_tenfjord-toftby_a8e41f" xml:id="i-acc1aa571157636f-0" n="628024ea">
            <seg n="168580f1">
              Herr talman! Klimathotet är reellt, och detta problem måste lösas.
              Lyssnar vi på det som sägs här i dag från talarstolen är vi alla
              trots allt överens om att stora insatser behövs. Det kan faktiskt
              låta som om vi står här och tävlar om vem som är mest för att
              lösa problemet med klimathotet. Det är en tävling, men det är
              inte en tävling där vi från talarstolen ska försöka överglänsa
              varandra utan en tävling där vi måste hitta den bästa vägen framåt.
              Och utvecklingen går framåt. I alla delar av världen diskuteras
              just nu hur vi ska mota det ständigt närvarande klimathotet.
            </seg>
            <seg n="a7a00421">
              I dag är det EU:s beskrivning av hur utmaningarna ser ut och
              vilka åtgärder som kan behöva vidtas som vi debatterar. Det är
              det som kan behöva göras. Detta är en roadmap till 2050, och den
              innehåller inga skarpa förslag. Men den är mycket tydlig när det
              gäller vilket håll som vi behöver gå för att komma i mål. Energieffektivisering,
              mer förnybar energi men även traditionella energiformer som kärnkraft
              pekas ut som viktiga för att man ska klara av att minska utsläppen
              av växthusgaser med 8095 procent.
            </seg>
            <seg n="7d06ca1d">
              Det blir även tydligt att klimathotet är globalt. Flera av de
              utmaningar som vi måste ta itu med är globala, men väldigt många
              är lokala. Sverige är i många avseenden lyckligt lottat. I Sverige
              har vi en mycket liten andel smutsig kolkraft i vår energiproduktion.
              Oljeberoendet är till stor del koncentrerat till fordonssektorn.
              Vi har byggt vår framgång på ren och förnybar elproduktion från
              vattenkraft, och kärnkraften har varit med och gjort så att behovet
              av smutsig kolkraft och naturgasberoendet har uteblivit. Det ska
              vi vara mycket glada för.
            </seg>
            <seg n="b18af3b8">
              Vi har i dag en elproduktion i Sverige som till stor del är klimatneutral.
              Men fortfarande återstår stora utmaningar även för vår del inom
              övrig energiproduktion och inom fordonssektorn.
            </seg>
            <seg n="8f6a74e9">
              Herr talman! De gröna elcertifikaten har gjort att andelen förnybart
              inom vår energiproduktion har ökat. PFE, programmet för energieffektivisering,
              har visat vägen till energieffektivisering inom den elintensiva
              industrin. Det finns en mycket positiv inställning till att energieffektivisera
              inom den svenska konkurrensutsatta industrin som inte ser detta
              bara som en klimatåtgärd utan även som en konkurrensfördel.
            </seg>
            <seg n="53c8a467">
              Energirådgivare ute i kommunerna och elanvändarnas snarliga möjlighet
              att ha timkoll på sin elförbrukning är exempel på att Sverige
              satsar utifrån sina utmaningar och förutsättningar. Även om en
              gemensam plan och målsättning behövs inte bara i EU utan även
              globalt måste varje åtgärd beslutas och vidtas lokalt. Suboptimering,
              som ofta beskrivs som ett hot i detta läge, kan bli resultatet
              av att flera åtgärder överlappar varandra och inte löser ett marknadsmisslyckande,
              och det bör undvikas.
            </seg>
            <seg n="bf4db57f">
              I remissvaren som Näringsdepartementet har fått in poängteras
              just vikten av att hänsyn tas till svenska förhållanden och utmaningar.
              Åtgärder som inte skulle förbättra klimatutsläppen utan som tvärtom
              kan hota svenska arbetstillfällen och därigenom riva undan möjligheterna
              till framtida investeringar i förnybar energi och arbetstillfällen
              måste undvikas.
            </seg>
            <seg n="9530de0f">
              Det är viktigt att vi, samtidigt som vi minskar klimatutsläppen,
              vårdar konkurrenskraften för våra svenska företag. Flera remissinstanser
              lyfter fram utmaningarna när det gäller att konkurrera på en global
              marknad. Det gynnar inte klimatet att försvåra och fördyra för
              företagen här hemma så att de i stället väljer att lägga sin tillverkning
              i andra länder med lägre klimatambitioner än Sverige. Carbon leakage
              beskrivs som ett hot. Det gynnar inte klimatet, och det gynnar
              inte våra arbetstillfällen. Vi måste ha en klimatpolitik som ser
              till hela samhället.
            </seg>
            <seg n="167e8dbf">
              Det finns självklart ett bra sätt att åtgärda carbon leakage.
              Hade vi haft ett globalt regelverk hade det hjälpt. Vi har just
              nu Rio + 20 att se fram emot. Förhoppningen är att vi ska kunna
              få avtal där som gynnar klimatmålen. Men ett gemensamt globalt
              regelverk som skulle behövas finns troligtvis inte heller i Rio.
            </seg>
            <seg n="d0dd8284">
              Herr talman! Den svenska preliminära ståndpunkten till EU:s Energy
              Roadmap är positiv. Regeringens kommentarer är generellt hållna,
              och vikten av en skyndsam hantering understryks.
            </seg>
            <seg n="a7db955b">
              Energieffektivisering, energiskatter och koldioxidskatter tillsammans
              med utvecklingen av mer förnybart och en bibehållen kärnkraftsproduktion
              är delar som regeringen väljer att omnämna.
            </seg>
            <seg n="c599894c">
              Herr talman! Den skyndsamma hanteringen måste följas upp med
              policydokument i enlighet med Energikartan. Det är brådskande
              om vi ska nå tvågradersmålet. Vi kan och ska förvänta oss konkreta
              förslag från EU om hur vi ska klara klimatutmaningarna.
            </seg>
            <seg n="2045f6cc">
              Klimatutmaningarna är, som sagt, globala. Men jag vill ändå avsluta
              med att påpeka att vi alla har lokala förutsättningar som vi för
              samhällets och klimatets del måste ta hänsyn till. På så sätt
              får vi klimatvinster, teknikutveckling och kunskap här hemma som
              vi kan dela med oss av till övriga EU och resten av världen.
            </seg>
            <seg n="65769cf8">
              Herr talman! Jag ser fram emot att återkomma till kammaren och
              diskutera konkreta åtgärder i fråga om hur EU:s Energy Roadmap
              ska bli ett verkligt verktyg för att nå målen. Verktygen kan vara
              gemensamma för hela EU och även globala men även åtgärder som
              bär en inhemsk stämpel som till exempel vårt PFE-system och våra
              gröna elcertifikat som jag gärna ser på export.
            </seg>
          </u>
          <note n="e152b0e2">
            I detta anförande instämde Jonas Jacobsson Gjörtler (M).
          </note>
          <note type="speaker" n="42e10ff3">
            Anf. 101 LISE NORDIN (MP) replik:
          </note>
          <u who="lise_nordin_7a122f" xml:id="i-b55dba733796ba5d-3" n="7cf49c65">
            <seg n="dc6d903c">
              Herr talman! Jag hör vad Cecilie Tenfjord-Toftby säger i sitt
              anförande och kan bara dra slutsatsen att regeringen och Moderaterna
              är ganska nöjda med det som sker i Sverige.
            </seg>
            <seg n="71ea5c2f">
              Jag undrar därför vilka slutsatser som Cecilie Tenfjord-Toftby
              och Moderaterna drar av den utveckling som sker i världen.
            </seg>
            <seg n="92604eb3">
              Det senaste året har två av världens största industrinationer
              beslutat sig för att förpassa kärnkraften till historiens sophög.
              Vi har läst att Schweiz kommer att fatta beslut om att avveckla
              sin kärnkraft. Japan stänger ned sin sista reaktor i helgen. Italien
              har stängt dörren för ny kärnkraft för gott. Den nya presidenten
              i Frankrike har gått till val på att avveckla kärnkraften. Totalt
              sett i världen avvecklas det fler kärnkraftverk än det byggs nya.
              I stället är det förnybart som växer snabbare än både kärnkraft
              och kolkraft tillsammans.
            </seg>
            <seg n="dfaff0be">
              Det som vi har att titta på är exemplet i Finland där man försöker
              bygga ny kärnkraft. Bygget är fem år försenat, och kostnaden bedöms
              bli minst den dubbla mot beräknat. Den el som kommer att levereras
              från Olkiluoto i Finland kommer att kosta 20 öre mer än den el
              som nu produceras från vindkraft. Kärnkraftselen är redan dyrare
              än vindkraftselen. Varför ska vi i Sverige stå kvar vid beslutet
              att tillåta ny kärnkraft när resten av världen går i en helt annan
              riktning?
            </seg>
            <seg n="b190ccdc">
              Min fråga till Cecilie Tenfjord-Toftby är: Vilka slutsatser drar
              Moderaterna av den utveckling som sker i världen när utvecklingen
              i världen pekar på att det konkurrenskraftiga är den förnybara
              energin som är billigast, skapar flest arbetstillfällen och snabbast
              kan fasa ut den smutsiga kolkraften med stora klimatutsläpp? Vad
              skulle kunna göra att Moderaterna omprövar kärnkraftens roll?
            </seg>
          </u>
          <note type="speaker" n="6ffac830">
            Anf. 102 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-acc1aa571157636f-1" n="628024ea">
            <seg n="d6345ef1">
              Fru talman! Jag funderar lite grann på vad det är Lise Nordin
              oroar sig för. Om det nu är så som hon säger, nämligen att kärnkraften
              är dyrare, svårare och mer komplicerad att genomföra än annan
              energiproduktion, undrar jag vad det är som får Lise Nordin att
              tro att det ska byggas kärnkraft i Sverige.
            </seg>
            <seg n="95eb02cb">
              Jag tror på marknadsekonomin. Jag är moderat och står upp för
              det. Det vi sagt i vår energiöverenskommelse som är väl förankrad
              i alliansregeringen är att vi är öppna för att ny kärnkraft byggs.
              Men det är klart att det är marknaden, företagen själva, som kommer
              att stå för kostnaden.
            </seg>
            <seg n="1c82d9c3">
              Om det är så som Lise Nordin här försöker beskriva blir det ingen
              ny kärnkraft. Men det är inte jag och inte heller Lise Nordin
              som avgör vad som är mest ekonomiskt att bygga ut.
            </seg>
            <seg n="5145ef84">
              När vi talar om energifrågor kan vi inte isolerat tala om dessa,
              utan vi måste se till hela samhället. Lise Nordin brukar här i
              talarstolen lyfta fram olika länder som strålande exempel på hur
              det borde se ut även i Sverige.
            </seg>
            <seg n="f3de0c28">
              Jag vill påpeka att vi måste utgå från hur det ser ut i Sverige.
              I Sverige har vi en väldigt stor andel förnybar energiproduktion
              till skillnad från hur det är i exempelvis Tyskland som sitter
              i ett djupt kolberoende och i ett ständigt ökande naturgasberoende.
            </seg>
            <seg n="0449e615">
              Japan har i dag ett handelsunderskott på grund av att de just
              nu måste importera stora mängder naturgas för att klara sin energiproduktion.
              I Japan går ledande ekonomer ut och säger att de ser ett stort
              hot mot den japanska ekonomin och det japanska samhället på grund
              av de ständigt ökande energikostnaderna. I dag ser de att stora
              japanska energikoncerner är på väg att lämna Japan. Det gynnar
              inte landet. En sådan utveckling vill jag inte se i Sverige!
            </seg>
          </u>
          <note type="speaker" n="789bb2ef">
            Anf. 103 LISE NORDIN (MP) replik:
          </note>
          <u who="lise_nordin_7a122f" xml:id="i-b55dba733796ba5d-4" n="7cf49c65">
            <seg n="de1e480a">
              Fru talman! Jag konstaterar att Cecilie Tenfjord-Toftby och Moderaterna
              inte vill ge branschen besked om vad som kommer att byggas nu
              när man står med en påse pengar och funderar på vad det ska investeras
              i när kärnkraften måste avvecklas.
            </seg>
            <seg n="253540e3">
              Jag är glad över att Cecilie Tenfjord-Toftby säger att energipolitiken
              borde styras av marknadsekonomin. Men det vi vet är att vi fortfarande
              inte har fått något besked från regeringen om hur man kommer att
              avveckla de ekonomiska subventioner som i dag finns till kärnkraften.
            </seg>
            <seg n="d65d6024">
              Kommer man att tvinga kärnkraftsägarna att stå för den fulla
              kostnaden eller inte om en olycka sker?
            </seg>
            <seg n="288e96fb">
              Att Miljöpartiet anser att det handlar om en subvention råder
              det kanske inget tvivel om. Även Naturvårdsverket har nyligen
              beträffande situationen med de spelregler vi har för kärnkraften
              fastslagit att här finns en av de miljöskadliga subventioner som
              Naturvårdsverket tar upp i sin rapport.
            </seg>
            <seg n="545e24f0">
              Cecilie Tenfjord-Toftby frågar mig om jag tror att ny kärnkraft
              kommer att byggas. Jag har konstaterat att det beror på vilka
              signaler regeringen ger branschen. Min förhoppning är att det
              inte byggs ny kärnkraft. Jag skulle önska att regeringen kunde
              ge branschen det beskedet.
            </seg>
            <seg n="440151b9">
              Jag skulle säga att det snarare är upp till regeringen att svara.
              Anser Cecilie Tenfjord-Toftby att det med dagens villkor kommer
              att vara lönsamt att bygga ny kärnkraft? Vi ser ju nu att elen
              från försöket i Olkiluoto i Finland kommer att vara dyrare än
              vindkraftselen. Det är alltså snarare regeringen som borde svara
              på frågan om man bedömer att ny kärnkraft kommer att byggas eller
              inte.
            </seg>
            <seg n="52efed0b">
              När kommer branschen att få besked från regeringen om vad som
              är inriktningen för svensk energipolitik? Uppenbarligen vet man
              inte det i dag. Vi ser att flera företag inom det förnybara flyttar
              utomlands därför att de inte vet om det kommer att finnas plats
              för deras el i systemet eller om de kommer att slås ut av fortsatt
              subventionerad kärnkraft.
            </seg>
          </u>
          <note type="speaker" n="8d810d4b">
            Anf. 104 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-acc1aa571157636f-2" n="628024ea">
            <seg n="633cb6cb">
              Fru talman! Återigen måste jag svara Lise Nordin att vi i alliansregeringen
              har en bred, väl förankrad energiöverenskommelse och en klimatöverenskommelse
              som tydligt visar hur vi vill att utvecklingen ska se ut. Vi ska
              ha vattenkraft. Vi ska ha nya förnybara energikällor. Vi har också
              öppnat för ny produktion av kärnkraft om det är ekonomiskt genomförbart.
            </seg>
            <seg n="f7234453">
              Jag har läst en debattartikel som Lise Nordin har skrivit och
              som hon tagit upp tidigare här i sitt anförande. Där står det
              att en majoritet, 44 procent, av Sveriges invånare nu är mot kärnkraft.
              100 44 blir för mig 56. Jag tror att Lise Nordins kunskaper i
              räkning kanske borde kunna förbättras lite grann här.
            </seg>
            <seg n="ba8526b9">
              Knäckfrågan i svensk energipolitik har varit kärnkraften; så
              är det. I partiledardebatten i söndags blev det väldigt tydligt
              att vi på allianssidan har en överenskommelse i energifrågorna.
              Vi talar om vad vi vill och är tydliga med det.
            </seg>
            <seg n="e1206884">
              På oppositionssidan känns det lite vagare, så när det gäller
              tydliga besked tror jag att oppositionen har en hemläxa att göra.
              Stefan Löfven öppnade upp och sade att det framtida energibehovet
              ska avgöra om ny kärnkraft ska byggas i Sverige. Jag har inte
              hört några större protester vare sig från Miljöpartiet eller från
              Vänsterpartiet när det gäller detta. Men jag utgår från att både
              Miljöpartiet och Vänsterpartiet förutsätter att Stefan Löfvens
              utredning om hur mycket energi som kommer att behövas visar att
              kärnkraft inte kommer att behöva byggas.
            </seg>
            <seg n="856c4f2e">
              Hur ser den rödgröna energiöverenskommelsen ut om Stefan Löfven
              skulle komma till slutsatsen att vi kommer att behöva ny kärnkraft?
              Kommer ni då att stödja ett regeringsalternativ med Socialdemokraterna?
            </seg>
          </u>
          <note type="speaker" n="ba1b3c49">
            Anf. 105 MATS ODELL (KD):
          </note>
          <u who="mats_odell_8b8cfa" xml:id="i-aa1d0dc3e25557f2-0" n="b1b385f3">
            <seg n="fb0dedad">
              Fru talman! En av vår tids största utmaningar är att minska den
              negativa påverkan på miljö och klimat. För oss kristdemokrater
              är förvaltarskapstanken att miljön och våra naturresurser förvaltas
              på ett ansvarsfullt sätt en grundläggande förutsättning och en
              bra politisk ledstjärna för ett hållbart samhällsbygge.
            </seg>
            <seg n="15b73865">
              Miljöfrågan är inget som vi här i vårt vackra land ensamma kan
              lösa. Vi behöver samarbeta globalt, men vi måste också nationellt
              och lokalt ta ansvar för att klara denna stora utmaning.
            </seg>
            <seg n="03fdedcc">
              Energifärdplan 2050 och utformningen av den europeiska klimat-
              och energipolitiken är då ett viktigt steg mot, som det heter,
              en närmast koldioxidfri energiproduktion på vår kontinent. Detta
              ska ske utan att Europas energiförsörjning och konkurrenskraft
              försämras.
            </seg>
            <seg n="0ef4676f">
              En av avsikterna med ett utlåtande som det vi diskuterar här
              i dag är att skapa debatt och att öka offentligheten kring EU-arbetet.
              Syftet med utskottets granskning av kommissionens meddelande är
              således inte att formellt avge en sorts yttrande till kommissionen.
              Vi vill också påminna om att det är regeringen som har huvudansvaret
              för uppgiften att exempelvis i Europeiska unionen företräda riket.
            </seg>
            <seg n="7630d893">
              Som flera varit inne på konstaterar kommissionen i färdplanen
              att befintliga åtgärder åtgärder som är implementerade och som
              ligger i pipelinen måste stärkas för att EU ska klara av de nu
              uppsatta målen om att minska utsläppen av växthusgaser med 8095
              procent till år 2050 jämfört med år 1990.
            </seg>
            <seg n="354db8d6">
              Regeringen har uttryckt en oro, vilket också vi i utskottet gjort,
              över att fönstret för att nå tvågradersmålet håller på att stängas
              om ytterligare åtgärder inte vidtas. Utskottet anser att Sverige
              måste vara drivande i frågan om att konkreta förslag måste läggas
              fram för att målen ska kunna uppnås.
            </seg>
            <seg n="9d186ba5">
              Stabila och långsiktiga spelregler är helt avgörande för energimarknadens
              aktörers möjligheter att investera i ny produktion och distribution.
              Färdplanen är ur den synvinkeln ett oerhört viktigt dokument.
            </seg>
            <seg n="e6b11dc8">
              Energieffektivisering och ökad användning av förnybar energi
              är avgörande medel för att nå de gemensamma mål för EU:s energipolitik
              som är fastlagda.
            </seg>
            <seg n="266bb7d4">
              Kärnkraften har diskuterats, och det har frågats vad olika partier
              säger. Det kommer fram i färdplanen att kommissionen konstaterar
              att kärnkraften är en viktig del av Europas energiomställning.
            </seg>
            <seg n="9d02ec30">
              Helena Lindahl har redan tagit upp att vi anser att vi måste
              ta hänsyn till medlemsländernas olika energisystem och olika förutsättningar
              vid utformningen av metoder för att uppnå en energieffektivisering.
            </seg>
            <seg n="f55fc866">
              För en medlemsstat som bara påbörjat ett energieffektiviseringsarbete
              skulle införandet exempelvis av obligatoriska mål för energieffektivisering,
              till exempel så kallade vita elcertifikat, kunna vara till stor
              nytta. Men för ett land som däremot har infört ett högt pris på
              koldioxid som vi i Sverige gjort är vita elcertifikat inte alls
              på samma sätt ändamålsenliga för energieffektivisering och inte
              heller lika lönsamma samhällsekonomiskt.
            </seg>
            <seg n="3fe52914">
              Gemensamma system som i praktiken inte tar hänsyn till de enskilda
              ländernas olika utgångsläge tycker i alla fall inte alliansmajoriteten
              i utskottet är en bra lösning, tvärtom. Vi tycker att generellt
              verkande ekonomiska styrmedel som till exempel energiskatter,
              koldioxidskatt och EU:s utsläppshandel är centrala för att åstadkomma
              kostnadseffektiva utsläppsminskningar, och de bör därför få en
              större roll än hittills. Det är viktigt att dessa styrmedel också
              kompletteras med satsningar på forskning och utveckling.
            </seg>
            <seg n="71cc4205">
              För att skapa en väl fungerande europeisk energimarknad är en
              modern infrastruktur som möjliggör energihandel över nationsgränserna
              en viktig förutsättning. Men, fru talman, här är det viktigt att
              det är marknadsaktörerna som ska ansvara för både planering och
              finansiering av energiinfrastrukturinvesteringarna.
            </seg>
            <seg n="2598af9c">
              Kommissionen konstaterar att EU med dagens åtgärder bara kommer
              att nå en minskning med 40 procent till 2050. Därför måste de
              åtgärder som redan är beslutade stärkas, och ytterligare åtgärder
              måste till. I färdplanen presenterar kommissionen hur det satta
              utsläppsmålet ska kunna nås samtidigt som försörjningstrygghet
              och konkurrenskraft säkras. Här utgår man från fem olika scenarier
              för globala energitrender och har utifrån dem dragit tio slutsatser
              som kan bidra till att forma strategier för ett hållbart energisystem.
            </seg>
            <seg n="41b49343">
              Slutsatserna säger bland annat att en politik för minskade växthusgasutsläpp
              i längden kan bli mindre kostsam än dagens politik, att el kommer
              att spela en allt större roll i Europa, att energikostnaderna
              för hushållen kommer att öka det är inga goda nyheter, utom kanske
              för en del; jag vet inte att energieffektivisering är nödvändigt
              och att förnybar energi kommer att öka i betydande grad.
            </seg>
            <seg n="a23f8a20">
              Utifrån dessa slutsatser lyfter färdplanen fram ett antal utmaningar
              och möjligheter, nämligen att effektivisering ska ha fortsatt
              prioritet och att teknik för lagring av energi kommer att vara
              nödvändig. Gas kommer att spela en allt viktigare roll i energiomställningen.
            </seg>
            <seg n="c70d40b9">
              Om tekniken CCS, som Börje Vestlund var inne på, blir tillgänglig
              i stor skala kan gas bli en teknik som bidrar till låga koldioxidutsläpp.
              Om detta är möjligt vet vi inte, men jag tycker att det är fel
              att på förhand utmönstra den tekniken. Vi vet att exempelvis Vattenfall
              har slutat med de experiment de har gjort, men det innebär inte
              att man ska kasta ut barnet med badvattnet.
            </seg>
            <seg n="6eac38b3">
              Man konstaterar också att olja och kol fortsatt kommer att finnas
              i systemet även 2050. En kontroversiell slutsats, som icke desto
              mindre är sann, är också att kommissionen konstaterar att kärnkraft
              är det alternativ som i dag ger mest input av low-carbon electricity
              inom EU. En inte särskilt kontroversiell slutsats är att teknikutveckling
              kan ge betydande ekonomiska fördelar.
            </seg>
            <seg n="4440ea4b">
              Slutligen, fru talman, kan vi glädjas åt att regeringen gör bedömningen
              att kommissionens meddelande inte har någon omedelbar budgetpåverkan
              eftersom det ännu inte finns några konkreta åtgärder och lagförslag.
            </seg>
            <seg n="befc9819">
              Det har här efterlysts vad regeringen gör med anledning av energifärdplanen.
              Då kan jag berätta att regeringen i juli 2011 gav Naturvårdsverket
              i uppdrag att lämna ett underlag till en svensk färdplan för att
              uppnå visionen om att Sverige inte ska ha några nettoutsläpp av
              växthusgaser 2050. Uppdraget ska redovisas i december 2012, alltså
              i år. Vi får se fram emot det. I januari 2012 lämnades det första
              delbetänkandet till regeringen. Där presenterades också en sammanställning
              av svenska och internationella scenariostudier inom klimat- och
              energiområdet. Dessa studier belyser åtgärder i olika sektorer
              som kan bidra till framtida låga utsläpp och fokuserar främst
              på potentialen inom just teknikutvecklingen.
            </seg>
            <seg n="387c75b4">
              Någonting som är väldigt viktigt när man som Sverige har en i
              stort sett koldioxidfri elproduktion är vägtrafiken, som har mycket
              stora och fortfarande växande utsläpp. Där är regeringens långsiktiga
              prioritering att Sverige år 2030 ska ha en fossiloberoende fordonsflotta.
              Regeringen kommer inom kort att tillsätta en utredning. Man arbetar
              också långsiktigt med att utveckla de ekonomiska styrmedlen på
              energi- och klimatområdet. I samband med vårpropositionen remitteras
              även förslag, som kammaren vet, om en skärpt miljöbilsdefinition
              från 2013 och att andelen etanol som blandas i bensin och även
              i diesel och biobränslen ska fördubblas från 2014.
            </seg>
            <seg n="82e485ea">
              Fru talman! Med detta yrkar jag bifall till utskottets förslag
              att utlåtandet läggs till handlingarna.
            </seg>
          </u>
          <note type="speaker" n="1360f021">
            Anf. 106 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-e75dcbc4c7615783-6" n="3861459e">
            <seg n="e3ba29a2">
              Fru talman! Jag skulle kunna börja min replik med att säga: Snälla
              Maud, come back to me. Maud Olofsson hade nämligen en bra definition
              på vilken som var den bästa terawattimmen. Det var den terawattimme
              som inte behövdes. Det tycks ha glömts bort i detta sammanhang.
            </seg>
            <seg n="5b571900">
              Jag har en kommentar nu när vi är inne på energieffektivisering.
              Någon sade att det handlar om att använda energin mycket mer effektivt,
              men ordet energieffektivisering är egentligen bara ett utbyte
              av ordet energisparande, som vi använde under 70- och 80-talen
              i väldigt stor utsträckning. Det handlar om att spara energi.
              Alla dessa åtgärder går ut på att spara energi. Jag vill bara
              säga det i detta sammanhang.
            </seg>
            <seg n="eb34f1f0">
              Sverige måste vara pådrivande. Det har Sverige varit, och det
              har man varit delvis under denna regering. Men är man det i dag?
              I de allra flesta meddelanden och i de allra flesta diskussioner
              på EU-nivå säger Sverige nämligen bara nej. Man säger nej, nej,
              nej, och så ansluter man sig till de länder som har mycket lägre
              ambitioner än vad Sverige har när det gäller detta.
            </seg>
            <seg n="266b2687">
              En annan sak jag måste ställa en fråga till Mats Odell om är
              detta med energiskatter, CO2-skatter och utsläppshandel. Vilka
              förutsättningar finns det för att på EU-nivå nå någon enighet
              om detta?
            </seg>
            <seg n="beb7e8da">
              Till sist har jag en rättelse: Jag har inte sagt att man ska
              utmönstra CCS, men det finns också mycket annan intressant forskning
              att titta på när det gäller energisidan. CCS har kanske fått en
              lite för stor betydelse i det sammanhanget.
            </seg>
          </u>
          <note type="speaker" n="ac243a6c">
            Anf. 107 MATS ODELL (KD) replik:
          </note>
          <u who="mats_odell_8b8cfa" xml:id="i-aa1d0dc3e25557f2-1" n="b1b385f3">
            <seg n="dac0b3ac">
              Fru talman! Jag håller inte med Börje Vestlund om att energisparande
              är helt synonymt med energieffektivisering. Vi kan ha en ökande
              energiåtgång om vi har en ökad export, exempelvis, men det kan
              vara ett relativt sett mindre energiinnehåll i den. Det är här
              våra åsikter går isär, vilket bland annat Helena Lindahl talade
              om. Faran är nämligen att sätta fasta tak och säga: När vi når
              detta tak får ni stänga Volvo. Då får ni stänga SCA, för då får
              ni inte förbruka mer energi.
            </seg>
            <seg n="72891633">
              Det ska vara effektivare. Det är där jag tror att Börje Vestlund
              faktiskt av misstag avslöjade att man sätter likhetstecken mellan
              energisparande och energieffektivisering. Så är det inte; det
              är inte synonyma begrepp.
            </seg>
            <seg n="143f1bde">
              Sedan när det gäller vilka förutsättningar som finns inom EU
              för att höja CO2-skatten vill jag påminna Börje Vestlund om att
              vi inte har harmoniserade skatter inom EU. Det är så att varje
              land självt ska hitta de bästa medlen för att uppnå gemensamma
              mål. Jag tycker att Sverige har varit väldigt framgångsrikt. Vi
              vill inte pracka på andra länder våra skattesystem, utan vi har
              gemensamma målsättningar och gemensamma agendor och varje medlemsstat
              får själv hitta de bästa medlen för att uppnå dem.
            </seg>
            <seg n="38cbaac8">
              Jag tror inte, fru talman, att Börje Vestlund och jag egentligen
              är så väldigt oeniga om detta, men förutsättningarna för att nå
              enighet om CO2-skatten tror jag är begränsade.
            </seg>
          </u>
          <note type="speaker" n="7528adcf">
            Anf. 108 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-e75dcbc4c7615783-7" n="3861459e">
            <seg n="60075cbd">
              Fru talman! Begreppet 20-20-20 vet du vad det är, Mats Odell.
              Det innebär dock också att man ska minska energiförbrukningen
              genom energieffektivisering. Nu kommer jag inte ihåg detaljerna,
              men det är en minskning. Det är vad det de facto innebär.
            </seg>
            <seg n="01ff5104">
              Jag delar uppfattningen att vi inte har harmoniserade skatter.
              Men då kommer det intressanta att när man då anför vilka medel
              som Sverige vill putta in när man diskuterar energieffektivisering
              använder man just energiskatter och koldioxidskatter som alternativ
              för det man avvisar från kommissionen. Då blir det intressant.
              Då för Sverige faktiskt in debatten om harmoniserade skatter.
            </seg>
          </u>
          <note type="speaker" n="aed23a2e">
            Anf. 109 MATS ODELL (KD) replik:
          </note>
          <u who="mats_odell_8b8cfa" xml:id="i-aa1d0dc3e25557f2-2" n="b1b385f3">
            <seg n="8ce89d9b">
              Fru talman! Jag tror att vi strider lite om påvens skägg här,
              för Sverige för ju bara fram förslag som är i enlighet med EU-fördragen
              och som har någon sorts laglig grund att kunna bli gällande i
              Europeiska unionen. Men det finns ett antal områden där vi har
              olika nationella modeller för både beskattning och annat.
            </seg>
            <seg n="9d4cbb86">
              Om vi i Sverige klarar vårt beting, är konstruktiva i EU-arbetet
              och bäst praktiskt redovisar detta måste det sedan vara upp till
              varje medlemsstat att själv välja vilka metoder man ska använda
              för att nå de gemensamma målen.
            </seg>
          </u>
          <note type="speaker" n="4f6198d6">
            Anf. 110 BÖRJE VESTLUND (S):
          </note>
          <u who="borje_vestlund_6206fd" xml:id="i-e75dcbc4c7615783-8" n="3861459e">
            <seg n="fa3261fd">
              Fru talman! Jag begärde det här anförandet just av den anledningen
              att jag är trött på att få frågor på mitt sista anförande som
              jag inte har möjlighet att besvara. Jag har inte för avsikt att
              besvara de frågorna.
            </seg>
            <seg n="caef2cb0">
              Däremot vill jag ta upp frågan om detta med en blocköverskridande
              energiöverenskommelse. Är en sådan överenskommelse så stabil när
              en minoritetsregering har en överenskommelse?
            </seg>
            <seg n="ef1d1dbb">
              Jag har lyssnat på de olika partierna. Jag lyssnade på en folkpartist
              för inte så länge sedan. Han talade bara om kärnkraft. Jag lyssnade
              på en centerpartist ett par dagar senare. Han talade över huvud
              taget inte om kärnkraft utan bara om förnybart. De menade att
              man skulle lösa mycket av den framtida energiåtgången genom förnybart
              och de andra åtgärderna som vi är överens om.
            </seg>
            <seg n="d578eb85">
              När man går in i en förhandling kan man inte säga så här: Bara
              ni accepterar vårt avtal det må vara hur bra eller hur dåligt
              som helst kan vi börja diskutera.
            </seg>
            <seg n="d9ad3a15">
              Vad ska ni diskutera då? Det är ju ni som har ansvaret. Det är
              ni som regerar Sverige. Det är ni som måste bjuda in till förhandlingar.
            </seg>
            <seg n="0fad4f6c">
              Om ni nu är så tveksamma till vad Stefan Löfven vill, bjud då
              in honom och hör vad han har att säga. Och fråga också vad de
              övriga rödgröna partierna har att säga. Men sanningen är fortfarande
              den att skulle ni ändra på så mycket som ett kommatecken i er
              överenskommelse skulle regeringen spricka. Det är sanningen bakom
              att ni inte vill diskutera energipolitiken med oss rödgröna.
            </seg>
          </u>
          <note type="speaker" n="d08505e1">
            Anf. 111 MATS ODELL (KD) replik:
          </note>
          <u who="mats_odell_8b8cfa" xml:id="i-aa1d0dc3e25557f2-3" n="b1b385f3">
            <seg n="0c7ad91a">
              Fru talman! Jag tror att varje förhandling måste börja med en
              ömsesidig respekt där man tror att bägge parter har något att
              vinna på att det blir en överenskommelse. Det som är fint med
              Stefan Löfven är att han kommer från en miljö, från fackföreningsrörelsen,
              där man tycker att man gör mål när man blir överens med sin motpart.
              Det är fantastiskt fint. Det är inte alltid vi har det så här
              i kammaren, men så är det i den miljö som en fackföreningsledare
              arbetar i, och det tror jag är väldigt bra.
            </seg>
            <seg n="c2362e6d">
              Jag tror att det egentligen räcker med att säga att det har visats
              intresse från bägge parter. Jag tror aldrig att det går att från
              den här kammaren och via ombud försöka gaffla in vad som är möjligt
              och vad som inte är möjligt, utan vi ska vara glada om vi ser
              att våra politiska ledare visar ett intresse och en vilja att
              komma överens. Vi vet att om det inte finns en stabilitet i villkoren
              för de stora investeringar som det handlar om, oberoende av om
              det är förnybar energi, kärnkraft eller något annat, kommer det
              inte att bli några investeringar inte ens om det handlar om väldigt
              energiintensiv industri som vårt land är helt beroende av med
              tanke på att vi lever så mycket på att förädla våra råvaror skog
              och malm.
            </seg>
            <seg n="f475dd4c">
              Jag fäste mig vid att Börje Vestlund genom hela sitt anförande
              använde ordet minoritetsregering. Det är möjligt att man ska påpeka
              det. Men det var väl någon regering på 60-talet som leddes av
              Tage Erlander som inte var en minoritetsregering. I övrigt har
              väl samtliga socialdemokratiska regeringar varit minoritetsregeringar.
              Om vi ska upprepa det varje gång tror jag att det blir lite trist,
              inte minst för stenograferna.
            </seg>
          </u>
          <note type="speaker" n="c6be7ec3">
            Anf. 112 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-e75dcbc4c7615783-9" n="3861459e">
            <seg n="343d4c40">
              Fru talman! Jag får väl tala med stenograferna och höra vad de
              tycker och inte tycker.
            </seg>
            <seg n="d1ce740a">
              Jag delar Mats Odells uppfattning om just detta med ömsesidig
              respekt och att man inte kan beordra fram någon förhandling från
              den här kammaren. Vi är helt överens på den punkten. Men jag vill
              då berätta hur en förhandling går till, för jag är inte så säker
              på att man är medveten om det.
            </seg>
            <seg n="917092b1">
              Jag kommer från fackföreningsrörelsen och har suttit med vid
              nattmanglingar om löner och allmänna villkor. Det går till ungefär
              så här: Först får man ett papper i sin hand där kraven inför förhandlingarna
              har skrivits ned, ofta naturligtvis lite påfyllda för att man
              ska ha förhandlingsutrymme. Man får motsvarande från motparten.
              Sedan sätter man sig ned och funderar på vad det är man vill göra.
            </seg>
            <seg n="e12eaba4">
              Situationen kan också uppstå i en förhandling att någon säger:
              Här har ni en överenskommelse take it och leave it! Men det är
              klockan kvart över fyra på morgonen när ingen orkar längre. Då
              kommer man i ett läge där man får ta ställning till, om det är
              på arbetsmarknaden, om man ska använda konfliktåtgärder eller
              inte. Det är så det går till. Man kan inte komma och säga: Ni
              får acceptera vårt sätt att hantera frågorna.
            </seg>
            <seg n="319ab333">
              Ja, naturligtvis är det för att retas lite grann som jag använder
              ordet minoritetsregering; det ska jag inte förneka. Men ibland
              kan det faktiskt behövas. Jag har varit med förr och vet hur det
              kan vara när man tror att man har majoritet fast man egentligen
              inte har det. Det är skälet till att jag har nämnt det ett antal
              gånger i mitt anförande.
            </seg>
          </u>
          <note type="speaker" n="4edbaa02">
            Anf. 113 MATS ODELL (KD) replik:
          </note>
          <u who="mats_odell_8b8cfa" xml:id="i-aa1d0dc3e25557f2-4" n="b1b385f3">
            <seg n="9578c92c">
              Fru talman! Jag respekterar Börje Vestlund högt. Vi känner varandra
              sedan många år. Jag har lärt känna honom som en hedersman och
              tycker att vi har trevliga debatter.
            </seg>
            <seg n="19e1d1c6">
              Dock vill jag nog säga att en avtalsrörelse med arbetsmarknadens
              parter inte är en riktigt bra jämförelse med två politiska block
              och partier som står mot varandra i val. Man kan inte säga nu
              är det avtalsrörelse, nu sätter vi oss ned och förhandlar om våra
              bud.
            </seg>
            <seg n="61c6cb5c">
              Det handlar först och främst om att identifiera om det finns
              något intresse från motparten att diskutera. Där har vi den stora
              skillnaden mot den bild som Börje Vestlund använder. Det är inte
              så att det här är en avtalsrörelse där man sätter sig ned och
              lämnar över sina bud, utan det här är en oerhört känslig sak.
            </seg>
            <seg n="6a1fd828">
              Jag tror att det har framgått av den här diskussionen att det
              inte minst på oppositionssidan finns väldigt olika bud om det
              här, och man spelar med ganska stora insatser när man rör sig
              på den här spelplanen. Därför tror jag att man ska vara medveten
              om att skillnaden mellan detta och en traditionell avtalsrörelse
              är himmelsvid. Dock är vinsterna väldigt stora om man lyckas komma
              överens, och det tror jag är en väldigt bra utgångspunkt.
            </seg>
            <seg n="18625195">
              Vi ser den stabilitet som pensionsöverenskommelsen har skapat
              för vårt lands ekonomiska utveckling och vad det innebär att vi
              var fem partier bakom överenskommelsen. Kan vi hitta något motsvarande
              i den för vårt land helt avgörande energifrågan kommer det att
              gynna vårt lands välfärdsutveckling under mycket lång tid framöver.
              Det tror jag att alla inblandade ledare har på näthinnan.
            </seg>
            <seg n="42e7fd57">
              Sedan finns det de som vill kasta grus i maskineriet därför att
              de inte skulle gynnas av en uppgörelse. Dem får vi hantera i särskild
              ordning.
            </seg>
          </u>
          <note type="speaker" n="75ef7ccf">
            Anf. 114 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-e75dcbc4c7615783-10" n="3861459e">
            <seg n="0a2b01e2">
              Fru talman! Jag tror inte att man kan säga annat än att det finns
              ett intresse. Vi har påtalat detta vid flera tillfällen. Det finns
              också andra partier i oppositionen som vid andra tillfällen har
              sagt att det skulle gynna svensk tillväxt, de svenska konsumenterna
              och de svenska hushållen. Så visst har det funnits ett intresse,
              och man vet ju hur viktig den här frågan är.
            </seg>
            <seg n="f7a11eaa">
              Ponera, Mats Odell, att vi skulle komma fram till att vi inte
              ska bygga tre nya kärnkraftverk där de gamla har stått utan nöjer
              oss med ett. Vi kommer överens om det och skriver under på det.
              Om vi skulle komma i det läget, vad skulle då hända med er överenskommelse?
              Vad skulle hända med er majoritet?
            </seg>
            <seg n="dc7a1998">
              Ponera bara den lilla förändringen! Ni skulle inte klara det.
              Det är sanningen, Mats Odell. Folkpartiet skulle aldrig, aldrig
              acceptera det, för det var ju tydligt att det var om det som den
              stora striden stod när ni diskuterade detta. Det framgick också
              när ni glatt redovisade överenskommelsen.
            </seg>
            <seg n="7634c2d3">
              Det viktigaste är att man sätter sig ned med ett vitt ark, och
              det tror jag att Stefan Löfven har använt sig av, för att diskutera
              hur man ska ha det. Därefter får man bedöma om det är värt att
              fortsätta en sådan diskussion eller inte. Så har åtminstone jag
              uppfattat politiska förhandlingar.
            </seg>
          </u>
          <note type="speaker" n="07f23b62">
            Anf. 115 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-acc1aa571157636f-3" n="628024ea">
            <seg n="039da4d2">
              Fru talman! Jag vill börja med att säga till Börje att jag inte
              har några större erfarenheter från fackliga samtal eller andra
              liknande samtal. Jag utgår från de diskussioner som jag har lyssnat
              till här i kammaren och även från det som sker utanför kammaren
              i och med att Stefan Löfven inte finns här hos oss.
            </seg>
            <seg n="c20113df">
              Börje Vestlund pratar om en blocköverskridande energiöverenskommelse.
              Det Börje pratar om är snarare en partiöverskridande överenskommelse.
              Vi måste alla medge att kärnkraften är knäckfrågan här. Alla vill
              ju ha mer förnybart. När Stefan Löfven i söndags i partiledardebatten
              sade att det är behovet av energi som ska avgöra om man ska bygga
              ny kärnkraft har Stefan Löfven med en mening uteslutit både Miljöpartiet
              och Vänsterpartiet från en eventuell partiöverenskommelse mellan
              oss och Socialdemokraterna.
            </seg>
            <seg n="fbb655e8">
              Ni pratar om regeringsduglighet. Jag ser inte riktigt hur ni
              ska kunna komma överens över blockgränsen om Socialdemokraterna
              redan har sagt att ni är öppna för kärnkraft.
            </seg>
            <seg n="c0ada42e">
              Jag undrar om Börje Vestlund menar en blocköverskridande eller
              en partiöverskridande energiöverenskommelse.
            </seg>
          </u>
          <note type="speaker" n="6d906d66">
            Anf. 116 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-e75dcbc4c7615783-11" n="3861459e">
            <seg n="d8a9a809">
              Fru talman! Oaktat om vi är ett av oppositionens partier, två
              av oppositionens partier eller tre av oppositionens partier kommer
              den ändå att vara blocköverskridande. Jag skulle vilja säga att
              det inte var en så väl vald fråga.
            </seg>
            <seg n="a5ebaf42">
              Det viktigaste i det här sammanhanget är att konstatera att vi
              inte har ändrat vår energipolitik. Vi har som religion i vårt
              parti att kongressbesluten alltid gäller. Kongressbesluten gäller
              alltid tills man har fått ett annat kongressbeslut. Jag har inte
              sett att det kommer att finnas väldigt många motioner i den här
              frågan eller att partiledningen kommer med några förslag om detta.
              Det har jag svårt att se just nu. Vårt kongressbeslut står fast
              tills vi har ett annat kongressbeslut.
            </seg>
            <seg n="72ec7249">
              Detta är någonting som både Miljöpartiet och Vänsterpartiet har
              samma uppfattning om i dag, och det tycker jag att vi ska vara
              glada för. Det garanterar nämligen tillväxten i svensk industri.
              Det gör att vi kan ha kvar svensk industri, och framför allt den
              elintensiva industrin.
            </seg>
            <seg n="0841d1c3">
              Problemet är ju att det finns så mycket annat att göra på det
              området. Det handlar bland annat om hur man ska se till att priserna
              på energi inte ökar. Det är ingen lösning att säga att vi ska
              bygga mer kärnkraft. Det är en mycket dyr energiform. Det är inte
              lösningen på det problemet. Om man skulle bygga ett nytt Ringhals
              kommer inte energin därifrån att vara lika billig som den energi
              som kommer från dagens Ringhals.
            </seg>
            <seg n="c6784713">
              Våra kongressbeslut står fast tills vi har fattat ett annat kongressbeslut.
            </seg>
          </u>
          <note type="speaker" n="1e91e9c6">
            Anf. 117 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-acc1aa571157636f-4" n="628024ea">
            <seg n="fffce060">
              Fru talman! Ni har stått här i kammaren i dag och sagt att ni
              är överens om 100 procent förnybart. Ni pratar om ett rödgrönt
              block på energisidan och om att ni är så väldigt överens. Med
              tanke på Stefan Löfvens uttalande i partiledardebatten i söndags
              ser jag inte att den enighet som ni vill försöka få fram här i
              kammaren stämmer överens med den verklighet som finns utanför
              kammaren.
            </seg>
            <seg n="b8655670">
              Då kvarstår faktiskt frågan: Finns det någon enighet på den rödgröna
              sidan? Finns det ett rödgrönt block, vilket ni gärna vill säga
              här i kammaren att det finns? Eller finns det tre olika partier
              med väldigt olika politik?
            </seg>
            <seg n="ce311aa2">
              Du har en partikollega som sitter här i kammaren men som tyvärr
              inte är med i debatten i dag. Senast för två veckor sedan sade
              den kollegan: Även om vi har ett kongressbeslut på att vi ska
              avveckla kärnkraften finns det ingenting som säger att vi inte
              ändrar det kongressbeslutet nästa gång vi har kongress.
            </seg>
            <seg n="c5249f76">
              Jag blev förvånad över att höra det. De deltagare från Sveriges
              skogsindustrier som var där blev också mycket förvånade över att
              höra det.
            </seg>
            <seg n="08212fa6">
              Det stämmer väldigt väl överens med vad er partiledare Stefan
              Löfven har sagt i flera uttalanden från 2007 till 2011. Han påpekar
              vikten av ny kärnkraft för att bibehålla den svenska konkurrenskraften.
            </seg>
            <seg n="3e56f24c">
              Jag har här ett antal uttalanden, och jag väljer att ta det senaste
              från SVT:s Agenda den 3 oktober 2011. Där attackerar IF Metalls
              ordförande Stefan Löfven den nyutnämnda energiministern och säger:
              Det är bra med vindkraft, men vi tror inte att vindkraft kan ersätta
              kärnkraft. Det får allvarliga konsekvenser för svensk industri.
              Vi pratar om jobb, och vi pratar om svensk välfärd.
            </seg>
            <seg n="65ffde45">
              Det är vad Stefan Löfven har sagt. Jag undrar: Finns det någon
              enighet på den rödgröna sidan?
            </seg>
          </u>
          <note type="speaker" n="f397f702">
            Anf. 118 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-e75dcbc4c7615783-12" n="3861459e">
            <seg n="8d22c702">
              Fru talman! Ska vi referera i kammaren vad våra partiledare har
              sagt tidigare, och till och med vad de har sagt innan de blev
              partiledare, skulle vi kunna hålla på och tramsa väldigt mycket.
              Det här är bara en tramsdebatt.
            </seg>
            <seg n="bf759623">
              Frågan är vad ni håller på med på er sida. Centern säger: Vi
              centerpartister tror inte att det kommer att byggas någon mer
              kärnkraft. Folkpartiet har ett landsmöte där man säger att man
              ska bygga minst tio kärnreaktorer och att det viktigaste är att
              man får behålla kärnkraften. Folkpartiet säger att de tror att
              kärnkraften kommer att vara det viktigaste bidraget till hela
              energimixen i framtiden. Centerpartiet säger någonting helt annat.
              De säger att man bara ska satsa på förnybar energi.
            </seg>
            <seg n="cd8d7d59">
              Det är en ganska skakig överenskommelse, och så fort man ändrar
              ett kommatecken i den överenskommelsen kommer regeringen att spricka.
              Det vet ni.
            </seg>
            <seg n="1a9bee30">
              Det är ganska ointressant vad Stefan Löfven har sagt och inte
              sagt. Ni är faktiskt inte eniga i den här frågan heller. Ni spelar
              bara upp att ni är eniga i de här sammanhangen.
            </seg>
          </u>
          <note n="dd5460c1">
            Överläggningen var härmed avslutad.
          </note>
          <note n="e9162a9b">
            18 § Bordläggning
          </note>
          <note n="062e8f73">
            Anmäldes och bordlades
          </note>
          <note n="07ff1786">
            19 § Anmälan om interpellationer
          </note>
          <note n="131afe54">
            Anmäldes att följande interpellationer framställts
          </note>
          <note n="47cda5fc">
            den 9 maj
          </note>
          <note n="1ffc8650">
            Ulla Andersson
          </note>
          <note n="5ff72324">
            Katarina Köhler
          </note>
          <note n="ea7ec57d">
            Åsa Romson
          </note>
          <note n="423bddbb">
            Gunnar Sandberg
          </note>
          <note n="045031d4">
            Interpellationerna redovisas i bilaga som fogats till riksdagens
            snabbprotokoll tisdagen den 22 maj.
          </note>
          <note n="d3ccfbc3">
            20 § Anmälan om frågor för skriftliga svar
          </note>
          <note n="dfc07f53">
            Anmäldes att följande frågor för skriftliga svar framställts
          </note>
          <note n="47cda5fc">
            den 9 maj
          </note>
          <note n="0b6bfd2e">
            Lars Gustafsson
          </note>
          <note n="5c83f24e">
            Jörgen Hellman
          </note>
          <note n="fbf61215">
            Roza Güclü Hedin
          </note>
          <note n="5b7f0265">
            Roger Haddad
          </note>
          <note n="19d40694">
            Frågorna redovisas i bilaga som fogats till riksdagens snabbprotokoll
            tisdagen den 22 maj.
          </note>
          <note n="d48e69f8">
            21 § Anmälan om skriftliga svar på frågor
          </note>
          <note n="7b4176aa">
            Anmäldes att skriftliga svar på följande frågor inkommit
          </note>
          <note n="47cda5fc">
            den 9 maj
          </note>
          <note n="510ed2da">
            Carina Moberg
          </note>
          <note n="89ec62a9">
            Christina Zedell
          </note>
          <note n="db866a87">
            Christer Engelhardt
          </note>
          <note n="a195d983">
            Eva Olofsson
          </note>
          <note n="3f6abaee">
            Allan Widman
          </note>
          <note n="5b7f0265">
            Roger Haddad
          </note>
          <note n="ffc98e8b">
            Christer Winbäck
          </note>
          <note n="1bacee6e">
            Björn Söder
          </note>
          <note n="0c6b088e">
            Mats Pertoft
          </note>
          <note n="4878e1fd">
            Svaren redovisas i bilaga som fogats till riksdagens snabbprotokoll
            tisdagen den 22 maj.
          </note>
          <note n="7d9c9b83">
            22 § Kammaren åtskildes kl. 17.38.
          </note>
          <note n="d7967adc">
            Förhandlingarna leddes
          </note>
          <note n="1e5ab4c0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
