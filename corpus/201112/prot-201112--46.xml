<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--46</head>
          <docDate when="2011-12-12">2011-12-12</docDate>
        </div>
      </front>
      <body>
        <div>
          <note n="f5a92ecd">
            ﻿
          </note>
          <note n="6c833419">
            Riksdagens protokoll
          </note>
          <note n="c5bca58f">
            2011/12:46
          </note>
          <note type="date" n="34e6759c">
            Måndagen den 12 december
          </note>
          <note n="890ed15d">
            Kl. 11:00 - 22:54
          </note>
          <note n="7a11ac0b">
            1 § Justering av protokoll
          </note>
          <note n="2d00e8cf">
            Justerades protokollet för den 6 december.
          </note>
          <note n="15baf5ae">
            2 § Meddelande om frågestund
          </note>
          <note n="8813a937">
            Talmannen meddelade att vid frågestunden torsdagen den 15 december
            kl. 14.00 skulle frågor besvaras av statsminister Fredrik Reinfeldt
            (M).
          </note>
          <note n="d5cb4f1f">
            3 § Anmälan om inkomna protokollsutdrag från utskott
          </note>
          <note n="2efb29ce">
            Talmannen anmälde att utdrag ur följande protokoll i ärenden
            om subsidiaritetsprövning av EU-förslag inkommit:
          </note>
          <note n="4068f9b1">
            4 § Anmälan om inkommen faktapromemoria om förslag från Europeiska
            kommissionen
          </note>
          <note n="7073932b">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note n="bf08431d">
            KOM(2011)416, KOM(2011)417, KOM(2011)418, KOM(2011)424
          </note>
          <note n="acf34368">
            KOM(2011)425
          </note>
          <note n="965f6c6b">
            5 § Hänvisning av ärenden till utskott
          </note>
          <note n="e38165ef">
            Föredrogs och hänvisades
          </note>
          <note n="c61b37a7">
            den 1 februari 2012
          </note>
          <note n="38b9b499">
            den 3 februari 2012
          </note>
          <note n="c61b37a7">
            den 1 februari 2012
          </note>
          <note n="2acb3620">
            den 2 februari 2012
          </note>
          <note n="2acb3620">
            den 2 februari 2012
          </note>
          <note n="6c69b964">
            6 § Fortsatt svenskt deltagande i den internationella säkerhetsstyrkan
            i Afghanistan (ISAF)
          </note>
          <note n="0906d27e">
            Föredrogs
          </note>
          <note type="speaker" n="57856c40">
            Anf. 1 MIKAEL JANSSON (SD):
          </note>
          <u who="mikael_jansson_78d74b" xml:id="i-7e05d955806fa1b9-0" n="a1371f70" next="i-c05c2bfbda46f3ff-0"/>
          <note n="2f0270ce">
            Herr talman! Jag vill inledningsvis yrka bifall till reservationerna
            2 och 4.
          </note>
          <u who="mikael_jansson_78d74b" xml:id="i-c05c2bfbda46f3ff-0" n="a1371f70" prev="i-7e05d955806fa1b9-0">
            <seg n="d3de8d52">
              Sverigedemokraterna gick till val med löftet att verka för ett
              tillbakadragande av den svenska truppen från Afghanistan. Skälen
              till vårt vallöfte var två. Dels ansåg vi att ISAF:s strategi
              var tveksam, dels ansåg vi att försvaret av Sverige behövde mer
              anslag ur försvarsbudgeten.
            </seg>
            <seg n="64bbe7ab">
              Efter det amerikanska anfallet och avsättandet av talibanregimen
              2001 skapades ISAF på ett FN-mandat för att bygga säkerhet och
              stabilitet i Afghanistan. All den strategi som ISAF har utvecklat
              är inte fel. Tvärtom är det mycket som är bra. Västvärlden intervenerar
              i dag i tredje världen till det bättre för lokalbefolkningarna,
              vilket står i bjärt kontrast till forn kolonialpolitik.
            </seg>
            <seg n="e827793e">
              Det är naturligtvis rätt att stödja utvecklandet av en disciplinär
              och regeringstrogen nationell armé likaväl som det har varit riktigt
              att söka utveckla en fungerande nationell polis. För att en regeringstrogen
              nationell armé och polis ska kunna skydda och gagna fred och demokrati
              krävs dock att regeringen är folkvald och har ett brett och genuint
              förtroende i sitt eget land. Här faller ISAF:s strategi. Regeringen
              Karzai är genomkorrupt och betraktas av många medborgare i Afghanistan
              rätteligen mer som en samling gamla warlords som nu har amerikanskt
              stöd.
            </seg>
            <seg n="f4e8ea41">
              Trots att Afghanistan fått flera hundra miljarder i bistånd sjunker
              landet allt djupare ned i misär. Andelen undernärda barn i Afghanistan
              är hög och växande. Rapporterna är många om hur biståndspengar
              hamnar i fel händer. Det anses att en stor del av pengarna flygs
              till Dubai, där de förvaltas utanför det moderna banksystemet
              och utan västerländsk insyn. Kanske biståndspengarna i slutändan
              till och med kan tillfalla talibanerna och användas i deras intresse.
            </seg>
            <seg n="4acab834">
              Korruptionen suger näringen ur de stora biståndsströmmarna till
              Afghanistan som egentligen är ämnade för goda ändamål och lär
              medborgarna att agera på samma sätt som regeringen kortsiktigt
              och egensinnigt.
            </seg>
            <seg n="f217a87e">
              Med en demokratisk regering i Afghanistan som har visioner för
              allas bästa framtid skulle troligen läget se bättre ut i landet.
              Kanske skulle ISAF:s insatser ha belönats med framgång. Så länge
              Karzai sitter och så länge klanvälde styr landet finns dock inget
              hopp om en ljus framtid.
            </seg>
            <seg n="1c01ae5d">
              Alla medborgare i Afghanistan med någon typ av högre befattning
              har själva ett ansvar för Afghanistans framtid. Det ansvaret tar
              man inte. Trots talibanväldets mord och förstörelse och trots
              vetskapen om att Afghanistan snabbt skulle kunna bli rikare om
              modern demokrati infördes strävar alltför många emot. Det finns
              paralleller till när USA fick lämna Somalia 1993. Utan stöd från
              tillräckligt många i ett land är militära hjälpinsatser omöjliga,
              förutsatt att man inte har oändligt med resurser utan tidsbegränsning.
            </seg>
            <seg n="f7341ffc">
              Den okänslighet som rådde inför tredje världen under kolonialtiden
              var oerhörd. Många av tredje världens problem i dag kommer av
              de övergrepp och den likgiltighet som kolonialmakterna då visade.
              I dag är det förstås mycket bättre. Men fortfarande finns en nonchalans
              och oförståelse från västvärlden som gör att u-landsprojekt misslyckas.
              Det tas inte hänsyn till regionala villkor eller etniska gruppers
              vilja till självbestämmande. Det ska gå. Ingen hänsyn tas till
              den regionala realpolitiken. Vi i västvärlden anser att vår metod
              gäller.
            </seg>
            <seg n="699a149f">
              Detta verkar vara tänket många gånger.
            </seg>
            <seg n="1590aa90">
              När väst bombar fram ett avgörande och sedan låter en tvivelaktig
              person ta styret är det lätt att ett lands konfliktfyllda situation
              cementeras. Vad gäller folken i Afghanistan har de kallhamrats
              genom årtusenden att uthärda och vänta ut utländsk militär intervention.
              Robotar och attacker från stridsflyg är effektiva militärt när
              de slår in i insurgenternas fästen. Men robotar och attacker från
              stridsflyg och attackhelikoptrar skapar också motstånd i ett land
              om inte absolut förståelse finns hos den del av civilbefolkningen
              som man hoppas hjälpa med insatserna. Detta gäller särskilt i
              ett land där segt motstånd är nedärvt och en del av hela föreställningsvärlden.
            </seg>
            <seg n="51947cdd">
              Ska väst kunna rädda Afghanistan krävs visioner som delas av
              de afghanska folken. Men det finns inte mycket av visioner i Afghanistan
              just nu. I och för sig har amerikanerna haft framgång med Obamas
              beordrade surge. Målet med denna surge var att slå mot insurgenterna
              på djupet och med list, utan att ge dem ro. Den amerikanska truppen
              förstärktes för detta med 30 000 soldater.
            </seg>
            <seg n="36330fdd">
              Militärt har det lett till talibanernas försvagning. Men har
              det påverkat deras rekrytering negativt? Är en surge något som
              uppfattas positivt hos de djupa folklagren? Denna typ av krigföring
              kan motverka sitt syfte genom de oskyldiga offren, och den list
              som används under en surge kan skapa osäkerhet och aversion även
              hos dem som bara bevittnar operationerna.
            </seg>
            <seg n="c5a61db4">
              Lika besviken som det finns anledning att vara på Karzais korrupta
              regim, lika mycket hopp går det att känna för Svenska Afghanistankommitténs
              insatser. Svenska Afghanistankommittén har över 5 000 anställda
              infödda afghaner. Dessa är ofta väldigt klarsynta när det gäller
              Afghanistans situation och möjligheter och förvånansvärt moderna
              i sitt betraktelsesätt. Dessa infödda biståndsarbetare bevisar
              att Afghanistan skulle kunna resa sig snabbt inifrån bara klanväldet
              förpassas till historien.
            </seg>
            <seg n="f7810c2a">
              Jag fick tillsammans med sju riksdagskolleger tillfälle att besöka
              Camp Northern Lights och det dåvarande svenska truppbidraget FS
              21 i provinsen PRT MeS. Sällan har jag blivit så imponerad. Trots
              riskerna för eget liv och regelrätta strider med insurgenter lyste
              målet, civilbefolknings väl, tydligt för styrkan och soldaternas
              insatser.
            </seg>
            <seg n="3802e932">
              Troligen finns det andra länders PRT-team som funkar lika bra
              när det gäller relationen utländsk trupp och civilbefolkning som
              det svenska PRT-teamet i Mazar-e Sharif. Men de enskilda positiva
              truppbidragen kan inte föra saker åt rätt håll när grundstrategin
              är fel.
            </seg>
            <seg n="9d09a254">
              Afghanistan är ett mycket fattigt land sett till bruttonationalprodukten
              per capita. Däremot är tillgångarna stora. Olje-, gas- och mineraltillgångarna
              är enorma. Det finns många kända fyndigheter och troligen många
              okända att upptäcka.
            </seg>
            <seg n="17b073b0">
              När USA krigar är alltid egenintresset en komponent. För Sverige
              är det länge sedan det var så, om vi nu inte räknar eget försvar
              som egenintresse. Detta sker exempelvis i Adenviken genom skydd
              av vår handelsflotta.
            </seg>
            <seg n="60ce385c">
              Jag har ingen kunskap om hur USA ser på de afghanska naturtillgångarna.
              Men jag vet att det är viktigt att de afghanska medborgarna får
              del av vinsterna till nytta för utbildning, infrastruktur, industriell
              etablering och senare tillväxt om det blir en fred som är tillräcklig
              för brytning i stor skala.
            </seg>
            <seg n="ade7cac5">
              Ett annat skäl till att Sverigedemokraterna vill avveckla den
              svenska insatsen i ISAF snabbare än regeringen är att vi anser
              att försvaret av Sverige kräver en större andel av försvarsbudgeten.
            </seg>
            <seg n="46000119">
              Sveriges fortsatta existens anser vi vara försvarets första uppgift.
              Ett existensförsvar kräver högre anslag. Sverigedemokraterna är
              positivt inställda till att vår försvarsmakt ska bistå när FN
              kallar till internationella insatser. Men vi anser att Sverige
              bör ta en paus i de internationella och militära insatserna tills
              vi har rustat vårt eget försvar.
            </seg>
            <seg n="e355e1b0">
              Herr talman! Det talas om att det svenska försvaret hade en strategisk
              paus under 90-talet. Denna strategiska paus, som vi försvarsvänner
              aldrig önskade, bör nu kompenseras med en strategisk paus i de
              internationella insatserna tills vi åter är proportionellt rustade
              att möta fiender vid vår egen gräns eller i samarbete inom Nordefco
              gemensamt för Nordens gränser.
            </seg>
            <seg n="51dcc2fd">
              Vårt förslag till riksdagsbeslut, som det ser ut i reservation
              2, innebär att taket för deltagande av svenska soldater i ISAF
              minskar till högst 500. Efter utgången av september månad 2012
              ska det svenska truppbidraget vara helt avvecklat.
            </seg>
            <seg n="ac349f48">
              Herr talman! Nu när det svenska truppbidraget ska avvecklas ska
              vi inte glömma våra soldater som fortfarande är på plats och deras
              viktiga och svåra roll i ISAF:s utfasningsskede. De svenska soldaterna
              bidrar till fred och säkerhet med risk för sina liv. Vi hemma
              bidrar med diskussion och beslut utan soldaternas risker. Vi är
              stolta när vi tänker på våra soldater i FS 22 på plats i Mazar-e
              Sharif och på de tidigare svenska truppbidragen.
            </seg>
          </u>
          <note n="8c5eb516">
            I detta anförande instämde Julia Kronlid (SD).
          </note>
          <note type="speaker" n="67b9b0ed">
            Anf. 2 HANS LINDE (V):
          </note>
          <u who="hans_linde_857e1f" xml:id="i-831bea4f43c43b1b-0" n="dea5b4a7">
            <seg n="1c3d1074">
              Herr talman! För tio år sedan stod slutstriderna vid Tora Bora-grottorna
              i Afghanistan efter den USA-ledda invasionen, som skett i strid
              med folkrätten. Talibanernas sista starka fäste, Qandahar, hade
              fallit några dagar tidigare. Om åtta dagar, den 20 december, är
              det exakt tio år sedan FN:s säkerhetsråd antog resolution 1386
              och gav sitt stöd till upprättandet av den internationella säkerhetsstyrkan
              ISAF.
            </seg>
            <seg n="56ec6ff9">
              När riksdagen återsamlas efter jul och årets första partiledardebatt
              inleds den 18 januari har det gått exakt tio år sedan riksdagen
              fattade beslut om att skicka de första svenska soldaterna till
              Afghanistan. I snart ett decennium har Sverige deltagit i den
              Natoledda ISAF-insatsen i landet.
            </seg>
            <seg n="366aaa77">
              Tio år, ett decennium, är en lång tid. Vanligtvis brukar vi uppmärksamma
              den här typen av jubileum, men denna gång är det osedvanligt tyst.
              Och det kanske inte är så förvånande. Tio år av ISAF-insats i
              Afghanistan har varit tio år av misslyckanden och bakslag. Det
              finns få anledningar att korka upp champagne.
            </seg>
            <seg n="d2548ce1">
              Herr talman! I slutet av mars reste jag själv till Afghanistan
              för att se det land vi så ofta debatterar om, besöka svenska biståndsprojekt
              men framför allt göra det som vi alltför sällan gör i väst, nämligen
              lyssna till afghanerna. Till skillnad från Mikael Jansson och
              de flesta andra svenska riksdagsledamöter som besökt Afghanistan
              reste jag inte med den svenska Försvarsmakten, utan med Svenska
              Afghanistankommittén, en civil biståndsorganisation.
            </seg>
            <seg n="9657ac55">
              Mina intryck är tydliga. Efter tio år av utländsk militär intervention
              är ISAF:s misslyckanden monumentala. Enligt retoriken från Washington
              och den här talarstolen är Kabul en befriad stad, men det kändes
              mycket mer som en belägrad stad. Säkerhetsläget har försämrats.
              Bara förra året dog 2 777 civila afghaner i kriget ett nytt dystert
              rekord. Bara under maj månad i år dödades 369 civila afghaner.
              Så många civila afghaner har inte dödats under en enda månad under
              ISAF-interventionens tio år i Afghanistan. I Jalalabad har den
              sista musikaffären tvingats stänga, och i Kabul börjar de lyxigare
              matbutikerna se ut alltmer som militärbunkrar. Även det är värdemätare
              på att regeringen och den internationella insatsen förlorat mark.
            </seg>
            <seg n="870e1e68">
              Avlägsen är även kvinnornas befrielse. Snart tio år efter talibanernas
              fall fladdrar fortfarande burkorna i vinden både i Kabul och på
              de dammiga bygatorna i Samanganprovinsen. På det afghanska flygbolaget
              Kam Air bär visserligen inte flygvärdinnorna burkor, men kvinnor
              får inte sitta vid nödutgångarna. I det afghanska parlamentet
              godkänns lagar som förbjuder kvinnor att lämna sitt hem utan sin
              mans tillstånd. Om insatsen i Afghanistan varit en insats för
              de afghanska kvinnornas skull har den i grunden misslyckats.
            </seg>
            <seg n="c2f4e96a">
              Demokratiseringen av Afghanistan är också avlägsen. Situationen
              beträffande de mänskliga rättigheterna i Afghanistan förblir utomordentligt
              allvarlig, skriver regeringen i sin proposition, och det är svårt
              att inte instämma. För många afghaner är utomrättsliga avrättningar
              och arresteringar, tortyr, censur och andra former av grova och
              omfattande brott mot de mänskliga rättigheterna en del av vardagen.
              Presidentvalet 2009 kantades av fusk och slutade med att president
              Hamid Karzai på nytt kunde utropa sig till president i Afghanistan
              efter en andra valomgång där han inte haft några motståndare.
              Parlamentsvalet 2010 omgärdades av valfusk och skandaler vilket
              i grunden har skadat parlamentets legitimitet. Val till distriktsråd
              eller regionråd har fortfarande inte kunnat hållas, tio år efter
              talibanregimens fall.
            </seg>
            <seg n="719ca671">
              Visst har det skett framsteg i Afghanistan när det kommer till
              sjukvård och utbildning. Jag besökte själv vårdcentraler, skolor
              för unga barnmorskor och skolor för funktionsnedsatta barn som
              visar att det går att göra skillnad med civilt bistånd. Men efter
              tio år av ISAF-insats i Afghanistan ligger landet på plats 172
              av 187 i FN:s index för mänsklig utveckling. Enligt Världsbanken
              lever 60 procent av afghanerna i fattigdom, och hungern och undernäringen
              är utbredd. Enligt Rädda Barnen dör var elfte blivande mamma i
              samband med en graviditet eller en förlossning. Det är långt farligare
              att vara gravid än utländsk soldat i dagens Afghanistan.
            </seg>
            <seg n="475f8fc4">
              Från den svenska insatsens försvarare här i Sveriges riksdag
              har vi gång på gång fått höra att de svenska soldaterna behövs
              för att skydda det civila biståndet. Men när jag reste runt i
              Afghanistan med Svenska Afghanistankommittén hade vi inte militär
              eskort. Vi hade ingen militär personal i närheten av oss någon
              gång. Jag såg inga soldater, varken afghanska eller svenska, vid
              de vårdcentraler och skolor jag besökte.
            </seg>
            <seg n="48cbfbbf">
              Svenska Afghanistankommittén har formulerat detta själv. År 2009
              skrev dess dåvarande generalsekreterare Torbjörn Pettersson: Vi
              håller oss så långt från utländsk trupp amerikansk, polsk, tysk
              och svensk som möjligt. I stället för att bidra till vår säkerhet
              utgör utländsk truppnärvaro direkt livsfara för våra medarbetare.
              Argumentet att vi skyddar civila och biståndsarbetare blir inte
              mer sant för att det upprepas ofta. Den offensiva militära strategi
              som valts i Afghanistan har minskat inte ökat förutsättningarna
              för humanitärt hjälparbete. Det är ord som bekräftades i mitt
              eget möte med Afghanistan.
            </seg>
            <seg n="e1b7e3dd">
              På en indisk restaurang i Mazar-e Sharif hörde jag president
              Karzai hålla tal på tv. Överlämnandet börjar i dag, sade han och
              räknade upp städer och provinser som skulle överlämnas till den
              afghanska armén. Men ingen verkar tro på dessa tidtabeller med
              datum och provinser. För svensk del har detta så kallade överlämnande
              inneburit att Sverige kraftigt utökade den militära insatsen i
              Afghanistan under 2011. En avveckling av de utländska trupperna
              känns minst sagt avlägsen i Afghanistan i dag. Jag ska erkänna
              att jag under min dryga vecka i Afghanistan inte hörde någon uttrycka
              något hopp om säkerhetsläget. Misstagen är för många, och utvecklingen
              har gått åt fel håll alldeles för länge.
            </seg>
            <seg n="f6b1c18c">
              Herr talman! Tio år med ISAF i Afghanistan är tio år av misslyckanden,
              och det är de afghanska kvinnorna och männen, de afghanska barnen
              och gamlingarna som får betala det högsta priset för det. Det
              är hög tid för en ny svensk strategi.
            </seg>
            <seg n="061740f0">
              Vänsterpartiets utgångspunkt är vår solidaritet med det afghanska
              folket. Vi vill att Sverige ska vara på plats i Afghanistan för
              att bidra till fred, demokratisering, jämställdhet och utveckling.
              Men om Sverige ska göra det krävs en i grunden annan strategi
              än dagens. Vi behöver växla från en militär strategi till en civil
              strategi. I stället för att utkämpa ett misslyckat krig behöver
              vi med civila och politiska medel bidra till att bygga freden.
              Eller som Shinkai Karokhail, en kvinna som sitter i det afghanska
              parlamentet, uttryckte det när jag träffade henne i Kabul: Om
              ni vill bekämpa talibanerna, borde ni bekämpa fattigdomen. Det
              är svårt att inte hålla med.
            </seg>
            <seg n="06988524">
              Det måste därför vara centralt i en strategi för fred att vi
              kraftigt ökar det civila biståndet. Det handlar också om stöd
              till försöken att skapa en freds- och försoningsprocess och om
              förstärkta insatser för att återintegrera medlemmar av det väpnade
              motståndet in i det afghanska samhället.
            </seg>
            <seg n="4bcf75cf">
              Alla dessa tre punkter kommer att vara nödvändiga i en strategi
              för fred i Afghanistan. Men jag noterar att i regeringens proposition
              är Sveriges engagemang på samtliga dessa tre punkter mer eller
              mindre begränsat.
            </seg>
            <seg n="1d0221ff">
              Herr talman! I den proposition som regeringen har lagt fram för
              riksdagen föreslås att riksdagen medger att regeringen ställer
              en väpnad styrka om högst 855 personer till förfogande för deltagande
              i den internationella säkerhetsstyrkan i Afghanistan till utgången
              av december månad 2012. Den svenska styrkan beräknas uppgå till
              500 personer på plats till 2012 till en kostnad av 1 760 miljoner
              kronor. Jag konstaterar att regeringens förslag i dag tyvärr har
              ett brett stöd i riksdagen, inte bara av de fyra borgerliga partierna
              utan också av Socialdemokraterna och Miljöpartiet.
            </seg>
            <seg n="0362814c">
              När vi för ett år sedan, den 15 december förra året, stod här
              och debatterade hävdade Miljöpartiets företrädare i debatten,
              Peter Rådberg att nu vänder vi blad och börjar i och med dagens
              beslut reträtten hem för våra stridande trupper.
            </seg>
            <seg n="0aa8c3cb">
              I verkligheten skedde det motsatta. Den svenska insatsen i Afghanistan
              har kraftigt utökats under 2011. Den svenska militära insatsen
              i Afghanistan har aldrig varit så stor som den är just nu och
              detta med stöd av Miljöpartiet och Socialdemokraterna.
            </seg>
            <seg n="a4f01830">
              Det som nu i propositionen kallas en reducering innebär i verkligheten
              att man avvecklar den utökning av insatsen som skedde 2011. Även
              efter den reducering av den svenska militära insatsen som ska
              ske i slutet av 2012 kommer den fortfarande att vara större än
              den var 2010 när vi gick till val. Då ingick Socialdemokraterna
              och Miljöpartiet en uppgörelse med regeringen om Afghanistaninsatsen.
            </seg>
            <seg n="a67c9756">
              I debatten för ett år sedan påstod man också att nu sattes ett
              slutdatum för den svenska insatsen i Afghanistan, vilket inte
              heller detta stämde. I den proposition som vi nu har på riksdagens
              bord understryks att Sverige även efter 2014 kommer att ha militär
              personal i Afghanistan och bidra till militära utbildningsinsatser.
            </seg>
            <seg n="98e8a3d1">
              Nej, det vi ser i Afghanistan är ingen reträtt, ingen reducering
              och ingen avveckling. Det vi ser är ett fortsatt svenskt deltagande
              i USA:s krig ett krig som i grunden har misslyckats och ett krig
              som vi tyvärr inte ser något som helst slut på.
            </seg>
          </u>
          <note n="ee8b59e8">
            Jag yrkar därför bifall till reservationerna 1 och 3.
          </note>
          <note type="speaker" n="c773cd10">
            Anf. 3 URBAN AHLIN (S):
          </note>
          <u who="urban_ahlin_3d7d45" xml:id="i-e9883bd2e95ec591-0" n="8fadb0f4">
            <seg n="51aeda72">
              Herr talman! Låt mig inledningsvis yrka bifall till det sammansatta
              utrikes- och försvarsutskottets betänkande och säga att det är
              glädjande att Sveriges riksdag har en så bred enighet när man
              fattar beslut av den här arten, det vill säga att sända kvinnor
              och män ut på farliga uppdrag i världen. Då tycker jag att det
              är positivt att det finns en bred majoritet i Sveriges riksdag.
              Det är bara Sverigedemokraterna och Vänsterpartiet som inte delar
              de uppfattningar som resten av partierna i Sveriges riksdag har.
            </seg>
            <seg n="9176dedb">
              Jag skulle vilja säga att det också finns ett folkrättsligt mandat
              för insatsen. Den tidigare talaren talade om att detta är USA:s
              krig, att Sverige bidrar till det och att det är tio års misslyckande.
            </seg>
            <seg n="0418e95e">
              FN:s säkerhetsråd har under många år i rad med röstsiffrorna
              15 mot 0 antagit en resolution att uppmana världens länder att
              delta i den internationella stabiliseringsstyrkan i Afghanistan.
              Siffrorna är alltså 150.
            </seg>
            <seg n="18978d68">
              Nu har det beslutats på en konferens i Kabul att afghanerna själva
              år 2014 ska klara av att ta hand om säkerheten. Det råder ingen
              tvekan om att det är enorma utmaningar i Afghanistan när det gäller
              att klara av att 2014 lämna över ansvaret till den afghanska regeringen
              att själv sköta det hela. Men detta är vad afghanerna själva har
              kommit fram till. Det är vad president Karzai själv har uttalat
              vid Kabulkonferensen. Jag tror att det är oerhört väsentligt att
              omvärlden i praktisk handling visar att vi inte är en ockupationsmakt,
              utan att vi är här så länge som det afghanska folket och dess
              legitima företrädare vill att vi ska stanna.
            </seg>
            <seg n="f7b2acfd">
              Då måste vi i omvärlden fundera på hur vårt engagemang ska se
              ut fram till 2014 till dess att säkerhetsansvaret ska vara överlämnat.
              Vi som har förhandlat om detta har tre olika alternativ för att
              nå fram till slutpunkten 2014. Det ena är att ligga kvar på en
              hög nivå med de 500550 soldater som vi har på plats i dag och
              att sommaren 2014 gå ned till ungefär 200. Det andra är att omedelbart
              gå ned till 200 soldater och ligga kvar på den nivån. Det tredje
              är det som detta förslag utgår ifrån: att man successivt drar
              ned.
            </seg>
            <seg n="caa62e04">
              Vad är då fördelarna med att göra den successiva neddragningen?
              Om man skulle ligga kvar på den höga nivån tror jag att man först
              och främst ger en signal till det afghanska folket och den afghanska
              regeringen: Vi tror inte riktigt att ni klarar detta, så vi kommer
              att fortsätta ha en hög nivå på den militära närvaron. Då kommer
              också den afghanska regeringen och krafter där som kanske tycker
              att det är bra att de utländska trupperna stannar länge att låta
              bli att vidta de nödvändiga åtgärder som behövs för att den afghanska
              regeringen ska klara av att ta ansvaret 2014.
            </seg>
            <seg n="9710a812">
              Om vi går ned direkt och lägger oss på en låg nivå redan från
              början är det uppenbart för var och en att situationen kommer
              att vara mycket besvärlig för den afghanska regeringen och de
              afghanska myndigheterna när det gäller att klara av att ta över
              ansvaret.
            </seg>
            <seg n="539c1190">
              Detta lämnar oss med det alternativ som stöds i betänkandet,
              det vill säga att vi successivt ska göra en neddragning så att
              den afghanska regeringen ser att detta är på allvar: Omvärlden
              tänker lämna Afghanistan. Ni har bett oss lämna landet till 2014,
              och då förbereder vi oss för denna successiva avtrappning.
            </seg>
            <seg n="1a901d93">
              Det är också en signal till den afghanska regeringen om att den
              2014 faktiskt måste klara av att göra jobbet. I takt med att omvärlden
              successivt drar ned måste den afghanska regeringen på ett mer
              dugligt sätt än vad som hittills har varit fallet hantera sin
              polisstyrka och sin militära styrka. Jag tror att det är väsentligt
              att denna signal ges.
            </seg>
            <seg n="e168f101">
              Som jag sade är det oerhört positivt att det finns en sådan bred
              majoritet i Sveriges riksdag. Det ger en klar signal till de kvinnor
              och män som är ute och gör denna viktiga insats om att detta stöd
              finns i ryggen. Det är mycket positivt.
            </seg>
            <seg n="82cf88cd">
              Jag inser att Hans Linde och kanske även Mikael Jansson kommer
              att begära replik på mig senare. Låt mig därför säga ett par saker
              om det som Hans Linde sade. Det finns en del i detta som jag inte
              förstår mig på. Det gäller när man säger att det är fruktansvärt
              att musikaffären har stängt, att det är fruktansvärt att demokratiseringen
              inte har gått längre och att det är fruktansvärt att kvinnorna
              har den situation de har. Samtidigt tror man att allt detta skulle
              underlättas om de utländska militära trupperna skulle dra sig
              därifrån.
            </seg>
            <seg n="b6f856c4">
              Vi måste vara medvetna om att det är militära motståndsmän som
              den afghanska regeringen och de afghanska myndigheterna har att
              bekämpa. Vi måste ha talat med totalt olika personer. Också jag
              har varit med Svenska Afghanistankommittén ute på deras vårdcentraler.
              Också jag har talat med lokalanställda i Svenska Afghanistankommittén,
              Hans. Det är uppenbart att de vill ha den utländska militära närvaron
              för att ge ett stöd till den afghanska regeringen att upprätthålla
              säkerhet. Det är rätt att de inte vill att det ska stå svenska
              militärer utanför vårdcentralerna och på det sättet skydda biståndsarbetet.
            </seg>
            <seg n="4a087768">
              Men även Svenska Afghanistankommittén menar att ett tillbakadragande
              av de militära styrkorna i Afghanistan skulle leda till inbördeskrig.
              Det skulle förmodligen också leda till att man stärker dem som
              använder militära medel mot civilbefolkningen. Det är just talibanerna;
              det glömde Hans Linde att säga. Vem är det som har åsamkat det
              stora antalet civila dödsfall som vi nu ser? Det är talibanerna.
            </seg>
            <seg n="97ca9836">
              Jag har svårt att förstå argumentet när man säger att det vi
              ser på vissa områden är oerhört negativt och samtidigt drar slutsatsen
              att vi ska dra oss därifrån och bara ägna oss åt civil verksamhet.
            </seg>
            <seg n="7d3994ad">
              Sanningen är att det krävs både och. Det krävs ett rejält civilt
              bistånd som bygger bort fattigdomen och ger människorna hopp om
              en annan framtid. Men samtidigt krävs det ett stöd från den afghanska
              regeringen när det gäller att hålla militanta motståndsmän borta.
              Det är just denna ekvation vi måste klara av att lösa. Är det
              lätt? Nej. Är det svårt? Ja. Det betyder att vi inte ska gå någon
              annan väg än att försöka se sanningen som den är och försöka hantera
              den på bästa sätt.
            </seg>
            <seg n="10819a36">
              Låt mig slutligen säga att 2014 är ett viktigt år. Det kommer
              att vara val i Afghanistan igen. Jag tror att det är väsentligt
              att omvärlden då tydligt har visat det afghanska folket detta:
              Vi vill att ni ska ta över ansvaret. Ni behöver ta över ansvaret.
              Vi kommer successivt att dra oss därifrån.
            </seg>
            <seg n="7a6d254f">
              I det här betänkandet finns också ett erbjudande till det afghanska
              folket och den afghanska regeringen. Det innebär att vi tycker
              att det är lämpligt att vi går ned till en nivå på ungefär 200
              soldater sommaren 2014 och att vi är beredda att låta dessa stanna
              kvar om den afghanska regeringen så begär. Varför då? Jo, för
              att vi menar att det kanske är nödvändigt att utländska soldater
              även efter 2014 bidrar med enbart utbildning och stödjande verksamhet
              till de afghanska militära styrkorna för att de ska klara av arbetet.
              Jag tycker att det är alldeles utmärkt som det är formulerat i
              betänkandet. Det är ett erbjudande till den afghanska regeringen
              och det afghanska folket. Om de själva tycker att de behöver hjälp
              även efter 2014 är Sveriges riksdag också beredd att bistå med
              ungefär 200 soldater för att genomföra den utbildningen, men det
              ligger hos det afghanska folket att avgöra om vi ska göra det
              eller inte.
            </seg>
          </u>
          <note n="6210501b">
            I detta anförande instämde Clas-Göran Carlsson (S).
          </note>
          <note type="speaker" n="4c7aa41f">
            Anf. 4 HANS LINDE (V) replik:
          </note>
          <u who="hans_linde_857e1f" xml:id="i-831bea4f43c43b1b-1" n="dea5b4a7">
            <seg n="471dec0c">
              Herr talman! Jag vill tacka Urban Ahlin för att han så förtjänstfullt
              synliggjort skillnaden mellan min och hans position när det gäller
              synen på den svenska insatsen i Afghanistan, mellan Socialdemokraternas
              och Vänsterpartiets syn på den här insatsen. Vi ser både uppenbarligen
              att säkerhetsläget har försämrats i Afghanistan och att allt fler
              civila dödas, framför allt av talibanerna men tyvärr också av
              utländska soldater och regeringsarmén, vilket Urban Ahlin glömmer
              bort.
            </seg>
            <seg n="a5aaeda3">
              Urban Ahlin tar det försämrade säkerhetsläget till intäkt för
              att vi ska göra mer av detsamma och fortsätta på den inslagna
              linjen trots att den efter tio år har misslyckats. Jag säger att
              just därför att vi ser att säkerhetsläget har försämrats måste
              vi vara beredda att ompröva och byta strategi.
            </seg>
            <seg n="8e5604ba">
              Skillnaderna är tydliga mellan mig och Urban Ahlin, men på en
              punkt har vi faktiskt någonting gemensamt. Både jag och Urban
              Ahlin är folkvalda riksdagsledamöter. Vi gick ut i valrörelsen
              2010 och sökte mandat från våra väljare att få sitta i den här
              salen och företräda just dem. Det som förenar mig och Urban Ahlin
              var att när vi gick ut i valrörelsen 2010 sökte vi mandat med
              ett tydligt besked om att vi ville byta strategi från en militär
              till en civil. Vi ville sätta ett slutdatum för den svenska militära
              insatsen. Vi ville avveckla den till det första halvåret 2013.
              Därför blir det lite komiskt när Urban Ahlin står och dundrar
              på mot Vänsterpartiets position när Vänsterpartiets position i
              den här debatten ligger ganska nära den Urban Ahlin själv hade
              i valrörelsen. Det blir nästan en debatt mellan Urban Ahlin 2011
              och Urban Ahlin 2010.
            </seg>
            <seg n="f5b0f64e">
              Det som är lite förvånande, Urban Ahlin, är att Socialdemokraterna
              gick till val på att ni ville avveckla den här insatsen, men det
              ni har gjort är att säga ja till att skicka fler svenska soldater
              till Afghanistan. Att ni har brutit era vallöften får ni ta med
              era egna väljare, men jag vill ändå att du ska förklara för mig
              vad det är som har hänt sedan september 2010 som har inneburit
              att du har omprövat din position och svängt 180 grader från att
              kräva färre svenska soldater i Afghanistan till att kräva fler
              svenska soldater i Afghanistan.
            </seg>
          </u>
          <note type="speaker" n="7d8548ab">
            Anf. 5 URBAN AHLIN (S) replik:
          </note>
          <u who="urban_ahlin_3d7d45" xml:id="i-e9883bd2e95ec591-1" n="8fadb0f4">
            <seg n="b11377a6">
              Herr talman! Hans Linde har ett högt tonläge. Dagens beslut innebär
              att vi sommaren 2014 ska ha kommit ned till en nivå på 200 soldater
              i enlighet med Kabulkonferensen. Om den afghanska regeringen så
              önskar är vi beredda att bistå med ungefär 200 soldater för att
              utbilda den afghanska militären. Om det vet vi ännu ingenting,
              utan det är upp till den afghanska regeringen att återkomma med
              en sådan begäran till oss.
            </seg>
            <seg n="392a1b95">
              Det höga tonläget till trots var Vänsterpartiet med på en överenskommelse
              med oss socialdemokrater och Miljöpartiet i valrörelsen 2010 som
              handlade om att vi sommaren 2013 skulle vara vid den slutpunkten.
              I förslaget i det här betänkandet är vi vid den slutpunkten 2014.
              Det är ett års skillnad. Jag klarar av att förklara det för mina
              väljare. Jag tycker dessutom att det är positivt. Vi har naturligtvis
              varit tvungna att ge och ta i den förhandling som har skett mellan
              de borgerliga, Miljöpartiet och Socialdemokraterna. Det skiljer
              ett år trots det höga tonläget från Hans Linde som har talat om
              byte av strategi och så vidare.
            </seg>
            <seg n="692d9107">
              Låt mig få ställa en fråga till Hans Linde. Han säger att det
              är tio års misslyckande där kvinnor och barn har fått betala priset.
              Vad menar du egentligen när du säger det, Hans Linde? Flickor
              får nu gå i skolan. Barnadödligheten har minskat. Mödravården
              visar fantastiska resultat. Du har själv varit och sett vårdcentraler
              och hälsovårdscentraler. Menar du att kvinnorna i dag har en jobbigare
              situation än de hade under talibanerna? Du uttryckte dig precis
              så och talade om tio års misslyckande som kvinnor och barn får
              betala priset för. Är det inte snarare så att de människor som
              du också har talat med i Afghanistan ändå medger att det har blivit
              betydligt bättre för just kvinnor och barn under de här tio åren?
              Men det finns naturligtvis stora utmaningar framöver. Vad menar
              du när du säger att kvinnor och barn har fått betala priset för
              att ISAF har varit där? Är det inte så att alternativkostnaden,
              det vill säga om vi inte hade varit där, hade varit betydligt
              värre för kvinnor och barn?
            </seg>
          </u>
          <note type="speaker" n="9cc04cfe">
            Anf. 6 HANS LINDE (V) replik:
          </note>
          <u who="hans_linde_857e1f" xml:id="i-831bea4f43c43b1b-2" n="dea5b4a7">
            <seg n="5aa68e45">
              Herr talman! Jag noterar att för Urban Ahlin är allting som är
              bättre än talibanstyret en framgång. Jag ställer högre krav på
              verkligheten. Jag har större ambitioner för Afghanistans framtid
              än att nöja mig med att Afghanistan på några punkter är bättre
              än det var under talibanstyret.
            </seg>
            <seg n="8bce23d8">
              Vi vet att i år kommer troligtvis 20 000 unga afghanska kvinnor
              att dö i samband med en graviditet. De kommer att dö i samband
              med ett missfall därför att det inte finns tillgång till läkarvård,
              de kommer att dö i samband med en illegal abort därför att det
              inte finns möjlighet att få en legal abort i Afghanistan eller
              de kommer att dö i samband en förlossning därför att det inte
              finns en vårdcentral att ta sig till och därför att det saknas
              läkare och barnmorskor. Jag kan inte stå upp i den här kammaren
              och kalla det någonting annat än ett misslyckande att 20 000 unga
              afghanska kvinnor kommer att dö under det här året.
            </seg>
            <seg n="7a01daf4">
              Vi måste göra ett förtydligande här, Urban Ahlin. Vi gick till
              val på att vi skulle inleda en avveckling av den svenska militära
              insatsen under det första halvåret 2011. Det var det vi sade till
              väljarna gemensamt Socialdemokraterna, Vänsterpartiet och Miljöpartiet.
              Under det första halvåret 2011 skulle vi inleda en avveckling.
              Vad har nu skett i stället under det första halvåret 2011 med
              stöd av Socialdemokraterna och Miljöpartiet? Jo, man har ökat
              antalet svenska soldater i Afghanistan. Det här handlar inte om
              ett år fram och tillbaka. Det handlar om att vi gått i två helt
              olika riktningar. Vi gick till val på en avveckling. Ni har gett
              ert stöd till en utökning. Försök förklara det för oss här!
            </seg>
            <seg n="26def4fd">
              Urban Ahlin säger att man får ge och ta i en förhandling. Visst,
              det är helt sant. Jag har också förhandlat med andra partier.
              Jag vet att man får ge och ta. Men frågan är: Vad är det Socialdemokraterna
              har tagit i den här förhandlingen? Vad är det ni har fått igenom?
              Var i regeringens proposition finns de socialdemokratiska avtrycken
              som inte hade funnits där om inte Socialdemokraterna hade gett
              den här propositionen sitt stöd?
            </seg>
          </u>
          <note type="speaker" n="75f9bf8b">
            Anf. 7 URBAN AHLIN (S) replik:
          </note>
          <u who="urban_ahlin_3d7d45" xml:id="i-e9883bd2e95ec591-2" n="8fadb0f4">
            <seg n="44b55453">
              Herr talman! Det sista tänker jag inte ens svara på. Vi har träffat
              en överenskommelse mellan partierna här. Jag står upp bakom den
              överenskommelsen. Det skulle vara mig främmande att gå ut vid
              sidan av och säga vilka krav som vi socialdemokrater fick igenom
              eller inte fick igenom. Vi står fullständigt bakom det här betänkandet
              som är framförhandlat mellan alla politiska partier utom Vänsterpartiet
              och Sverigedemokraterna.
            </seg>
            <seg n="7bd4e426">
              Låt mig återgå till frågan om barnadödlighet och att kvinnor
              dör i barnsäng. Jag tycker också att det är fruktansvärt att bortåt
              20 000 kvinnor dör på det sätt som du säger, Hans Linde. Men varför
              kan du inte någon gång nämna hur det såg ut för några år sedan?
              Det var ju mångdubbelt värre. Jag förstår inte hur det hänger
              ihop när du säger att det är tio års misslyckande där kvinnorna
              får betala priset. Jag håller med om att 20 000 är 20 000 för
              många, men du glömmer att berätta att det är mångdubbelt färre
              än det var för några år sedan. De saker som du talar om går ju
              i rätt riktning.
            </seg>
            <seg n="758f3a9b">
              Jag har svårt att få Vänsterpartiets politik att gå ihop. Du
              säger att det är fruktansvärt att det ser ut som det gör för kvinnor
              och barn i Afghanistan och att de får betala priset för tio års
              misslyckande, men det verkar inte som om du förstår vad den alternativa
              kostnaden skulle ha varit om vi inte hade varit där. Det hade
              varit mycket värre. Det är uppenbart när det gäller mödradödligheten.
              Det finns siffror som visar att det var mångdubbelt värre förr
              i tiden. Jag tror att det är väsentligt att ha det klart för sig.
            </seg>
            <seg n="cc2b88eb">
              Jag tycker att det är en bra överenskommelse. Och vet du varför,
              Hans? Jo, för att den är anpassad efter verkligheten. Det förslag
              som nu finns är anpassat efter verkligheten. Vi kommer att kunna
              göra ett bra arbete med våra soldater i vårt område av Afghanistan.
              Vi kommer att lyssna på vad den afghanska regeringen säger om
              att de själva vill ta över ansvaret 2014. Därför fasar vi ut så
              att vi hamnar i en situation där vi kan lämna över ansvaret. Vi
              meddelar också den afghanska regeringen att om de tycker att det
              behövs är vi beredda att även i fortsättningen ha ett antal soldater
              i Afghanistan för utbildning och träning.
            </seg>
          </u>
          <note type="speaker" n="ad9a1d45">
            Anf. 8 KARIN ENSTRÖM (M):
          </note>
          <u who="unknown" xml:id="i-24223ac54a8841e7-0" n="9161e34d">
            <seg n="d9b7431d">
              Herr talman! Det är nionde gången vi samlas i kammaren för att
              behandla Sveriges deltagande i den internationella säkerhetsstyrkan
              i Afghanistan. Jag vill inledningsvis understryka vikten av Sveriges
              omfattande och långsiktiga bidrag till Afghanistan. Vårt bidrag
              till Afghanistan är det största enskilda åtagande som Sverige
              gjort för något annat land i modern tid. Det är ytterst ett uttryck
              för det engagemang och det stöd som vi vill ge till det hårt prövade
              afghanska folket.
            </seg>
            <seg n="ea41c2b5">
              Herr talman! Jag vill också uttrycka den djupa tacksamhet som
              jag hoppas att vi alla känner inför de svenska kvinnor och män
              som tar stora personliga risker för att förverkliga vår politik
              på plats i Afghanistan. Låt oss aldrig glömma det perspektivet
              när vi debatterar den svenska insatsen i dag.
            </seg>
            <seg n="ffe9a5d9">
              I god svensk utrikespolitisk tradition har vi lyckats arbeta
              fram en bred överenskommelse för en förlängning av insatsen och
              en bred uppgörelse om ett utökat civilt bidrag till Afghanistan.
              Det är viktigt, inte minst för att personalen på plats ska känna
              att de har ett starkt stöd för det svåra arbete de gör.
            </seg>
            <seg n="122b1860">
              FN:s säkerhetsråd beslöt senast i resolution 2011 i oktober i
              år att den internationella militära närvaron i Afghanistan bör
              fortsätta. Det finns därmed även fortsättningsvis ett tydligt
              folkrättsligt mandat för insatsen, vilket är en viktig förutsättning
              för det svenska deltagandet.
            </seg>
            <seg n="e8f60d92">
              Herr talman! Precis som tidigare talare har visat ska och måste
              vi vara tydliga med att situationen i Afghanistan fortfarande
              är utomordentligt allvarlig. Det har gjorts betydande framsteg,
              men det är långt ifrån tillräckligt.
            </seg>
            <seg n="ed297e9f">
              Inför beslutet att förstärka ISAF-insatsen med ca 30 000 amerikanska
              soldater och knappt 10 000 från övriga partnerländer var vi många
              som sade att det mycket väl kan bli värre innan det blir bättre
              eftersom en ökad militär närvaro kan leda till fler stridskontakter.
              Så har det också blivit. Enligt FN dödades 1 462 civila afghaner
              under det första halvåret 2011. Det är, precis som Hans Linde
              sade, den högsta siffran på tio år.
            </seg>
            <seg n="6325dad9">
              Över 80 procent av dessa dödsfall är resultat av direkta angrepp
              av talibanerna medan andelen dödsfall som orsakats av afghanska
              och internationella styrkor har fortsatt att minska.
            </seg>
            <seg n="13a9c8d1">
              Att dämpa konflikten och säkra att de extremistiska krafternas
              inflytande minskar i Afghanistan är den enskilt viktigaste uppgiften
              för det internationella samfundet och för det svenska engagemanget.
              Om vi menar allvar med att sätta arbetet för internationell fred
              och säkerhet allra högst upp på vår utrikespolitiska dagordning
              måste vi fortsätta verka för fred i Afghanistan. Det gör vi inte
              genom att avbryta den militära insatsen omedelbart.
            </seg>
            <seg n="2bd61b2a">
              Utvecklingen i Afghanistan präglas av andra stora problem vid
              sidan av det sköra säkerhetsläget. Den begynnande politiska dialogen
              mellan den afghanska regeringen och de delar av talibanrörelsen
              som har sagt sig vara villiga att följa den afghanska konstitutionen
              drabbades av ett kraftigt bakslag i och med mordet på förre presidenten
              Rabbani tidigare i år.
            </seg>
            <seg n="b6e0ae46">
              Denna process måste dock fortsätta i en eller annan form. Det
              måste komma till stånd en politisk lösning av konflikten för att
              kunna få ökad säkerhet och stabilitet i Afghanistan. Jag välkomnar
              därför särskilt de initiativ som har tagits genom Kabulkonferensen
              med ambitiösa reintegrationsprogram för de talibaner som är villiga
              att lägga ned sina vapnen.
            </seg>
            <seg n="b5cc9b6c">
              Det är otillfredsställande att regeringen Karzai inte lyckats
              stävja den omfattande korruptionen i Afghanistan. Enligt Transparency
              International är Afghanistan det tredje mest korrumperade landet
              i världen. Det leder naturligtvis till minskat förtroende för
              regeringen hos den afghanska befolkningen, och dess förmåga att
              leda landet försvagas ytterligare.
            </seg>
            <seg n="066ed54f">
              Från svensk sida förväntar vi oss att regeringen Karzai tar krafttag
              på detta område, annars kommer regeringen att ha förbrukat en
              stor del av sin legitimitet både hos det egna folket och hos oss.
            </seg>
            <seg n="4ff10f31">
              Det har gjorts framsteg, bland annat tack vare truppförstärkningen
              i framför allt de södra delarna av Afghanistan. Stora delar av
              det talibanska ledarskapet är kraftigt försvagat på grund av det
              ökade militära trycket från ISAF-styrkorna.
            </seg>
            <seg n="049f5d1d">
              Satsningarna på träning och utbildning av den afghanska armén
              och polisen har givit resultat. Målet är att till slutet av 2012
              expandera armen till 195 000 personer och den nationella polisen
              till 157 000. Det är en förutsättning för att afghanerna själva
              ska kunna ta ansvar för sin säkerhet.
            </seg>
            <seg n="aadf1ca0">
              Dessa träningsinsatser bidrar också till att höja utbildningsnivån
              i landet. År 2008 var 14 procent av de nyutbildade soldaterna
              och poliserna läskunniga. I dag ligger siffran på 85 procent.
            </seg>
            <seg n="e37624cd">
              Den stora utmaningen blir att säkra finansieringen av de afghanska
              säkerhetsstyrkorna efter 2014 eftersom de så gott som uteslutande
              finansieras genom det internationella samfundet.
            </seg>
            <seg n="f7b8d84c">
              Även på den civila sidan har det gjorts framsteg. På utbildningsområdet
              kan framhållas att nästan sju miljoner barn är inskrivna i grundskolan
              i dag varav ca 40 procent flickor. För tio år sedan gick färre
              än en miljon barn i skolan och ytterst få flickor.
            </seg>
            <seg n="c50e1045">
              Under de senaste åren har det svenska biståndet bidragit till
              att över 1 300 skolor har byggts som når 40 000 elever. Sverige
              har bidragit till att fem miljoner grundskolebarn har försetts
              med skolböcker och 115 000 lärare med undervisningsmaterial. Över
              20 000 kvinnliga lärare från elva provinser har kunnat delta i
              utbildning i pedagogik och ledarskap. Sveriges engagemang för
              en bättre tillvaro gör verklig skillnad.
            </seg>
            <seg n="085918dc">
              Hälsoläget har gradvis förbättrats. År 2001 hade mindre än 10
              procent tillgång till grundläggande hälso- och sjukvård. År 2010
              låg siffran på 80 procent.
            </seg>
            <seg n="b459e078">
              Det har också skett en tiodubbling av infrastrukturen för mobiltelefoni
              i Afghanistan. I dag har över 13 miljoner afghaner mobiltelefon.
            </seg>
            <seg n="17963b94">
              Herr talman! Av betänkandet framgår att Sverige ska fortsätta
              den militära närvaron om ca 500 soldater för att i slutet av 2012
              reducera den till ca 400, utöver personal för helikopterenhet
              och personal för avveckling och hemtransport av utrustning. Taket
              för insatsen ska även fortsättningsvis ligga på 855 personer för
              förstärkning och eventuell evakuering. Jag välkomnar att marginalen
              är fortsatt stor eftersom det inte kan uteslutas att säkerhetsläget
              försämras.
            </seg>
            <seg n="19c53a68">
              Nu till kvintessensen i dagens debatt: Kan man dra ned på insatsen
              när det finns få tecken på att säkerheten på marken ökar? Det
              handlar i grunden om att vi efter Kabulkonferensen i juli förra
              året är i ett helt nytt läge. Vid konferensen deklarerade regeringen
              Karzai att man avsåg att ta hela säkerhetsansvaret i Afghanistan
              i slutet av 2014. Det kräver en gradvis omställning av den internationella
              militära närvaron en omställning från att delta i stridande enheter
              till att bli stödjande och utbildande.
            </seg>
            <seg n="b6f31e51">
              Samtidigt som den militära närvaron i Afghanistan minskar ökar
              Sverige sina biståndsinsatser betydligt. Biståndet ska stegvis
              öka från ca 520 miljoner kronor i år till 620 miljoner kronor
              år 2014, utöver det stöd vi ger till multilaterala organisationer.
            </seg>
            <seg n="017d0418">
              De tre år som återstår innan det internationella stödet till
              Afghanistan går in i ett nytt skede kommer att bli mycket kritiska.
              Vi måste förbereda oss på att det även fortsättningsvis kommer
              att vara ett svårt säkerhetsläge. Till detta kommer behovet av
              att säkra den regionala stabiliteten. Afghanistans grannländer
              måste också bidra.
            </seg>
            <seg n="286559d8">
              Det är också angeläget att få i gång en freds- och försoningsprocess
              mellan den folkvalda regeringen och talibanerna.
            </seg>
            <seg n="9267e15d">
              Herr talman! Ingen kan säga att det kommer att bli enkelt, men
              alla är överens om att det är nödvändigt. Det är därför som vi
              är villiga att fortsätta ge utvecklingen i Afghanistan högsta
              tänkbara prioritet. Vi ska fortsätta stödja utvecklingen i Afghanistan
              även efter 2014. Det handlar bland annat om att arbeta för ett
              samarbetsavtal mellan EU och Afghanistan och att fortsätta ge
              stöd till det civila samhället, inte minst med fokus på mänskliga
              rättigheter och framför allt kvinnors rättigheter.
            </seg>
          </u>
          <note n="cbc51e65">
            Herr talman! Jag yrkar bifall till utskottets förslag och avslag
            på samtliga reservationer.
          </note>
          <note type="speaker" n="4c5ab22d">
            Anf. 9 HANS LINDE (V) replik:
          </note>
          <u who="hans_linde_857e1f" xml:id="i-831bea4f43c43b1b-3" n="dea5b4a7">
            <seg n="f128c0fb">
              Herr talman! Både Karin Enström och Urban Ahlin hänvisar till
              FN-siffror över civila dödsfall i Afghanistan. Det kan vara bra
              att få fört till protokollet att det är siffror som starkt kritiserats
              av den oberoende afghanska människorättskommissionen eftersom
              man bedömer att FN underskattar antalet civila afghaner som dödats
              i nattliga räder av den amerikanska armén.
            </seg>
            <seg n="2bae45a7">
              Vad man måste vara tydlig med är att detta inte är människor
              som dödas uteslutande av talibanerna. Merparten gör troligen det.
              Det skriver jag också under på. Men vi får inte underskatta problemen
              med att afghaner i dag fortfarande dödas av de utländska soldaterna.
            </seg>
            <seg n="24ff695e">
              Varje afghan som dödas av utländska soldater är en för mycket.
              När jag var i Afghanistan hade vi ett sådant exempel. Några pojkar
              som samlade ved i utkanten av Kabul misstogs av amerikanska soldater
              för att vara talibaner och sköts ihjäl. Det skapade en enorm upprördhet
              och demonstrationståg ute på Kabuls gator och en upprördhet över
              hela landet.
            </seg>
            <seg n="e65af60a">
              Det handlade om det enskilda fallet, att unga pojkar hade dödats.
              Men det handlade också om att många afghaner kände sig kränkta.
              De kände att deras stolthet var trampad på. Häri hittar vi förklaringen
              till varför talibanerna lyckas rekrytera fler afghaner till sina
              led.
            </seg>
            <seg n="cbe3a6e7">
              Ibland kan man undra: Tar de som försvarar insatserna bara för
              givet att det ska finnas talibaner i Afghanistan, att det finns
              någon naturlag, någon gen hos afghanska unga män som gör dem till
              talibaner? Så är det självklart inte.
            </seg>
            <seg n="b9afaf0a">
              Skälet till att unga afghanska män blir talibaner är att de är
              hänvisade till en uppväxt där de har noll eller mycket små möjligheter
              att få en utbildning, att kunna få en försörjning och att få ett
              arbete, och de upplever hur deras land blir ockuperat.
            </seg>
            <seg n="09a03a65">
              Där har vi förklaringen till att talibanerna kan växa sig så
              starka och har kunnat göra det under de senaste tio åren. När
              ska man börja se orsaken till konflikten? När ska man börja se
              anledningen till att afghanska män blir talibaner?
            </seg>
          </u>
          <note type="speaker" n="06ff21d7">
            Anf. 10 KARIN ENSTRÖM (M) replik:
          </note>
          <u who="unknown" xml:id="i-24223ac54a8841e7-1" n="9161e34d">
            <seg n="68e47261">
              Herr talman! Jag vill börja med att hålla med Hans Linde. Varje
              oskyldigt civilt offer är ett offer för mycket. Det är för den
              familjen och den släkten en tragedi. Det är aldrig förlåtligt.
              Det händer, och vi vet att det händer. Vi vet att det har gjorts
              väldigt mycket för att förhindra att det som inte ska hända händer.
            </seg>
            <seg n="d3e53231">
              Vi ska också veta att de flesta civila dödsoffren står afghanska
              talibaner, andra talibaner och andra kriminella för. Det är också
              därför som man måste bygga upp en egen säkerhetsorganisation,
              ANSF. Det är både polis och militärer.
            </seg>
            <seg n="cedd875b">
              Jag har väldigt svårt att se varför Vänsterpartiets politik skulle
              göra att det skulle gå bättre för de civila i Afghanistan eller
              att det skulle bli fler som fick leva i fred och säkerhet. Hela
              den insats som vi gör är för att Afghanistan ska kunna få någorlunda
              fred och stabilitet och kunna få tillväxt.
            </seg>
            <seg n="f3f7054b">
              Människor ska kunna få ett jobb, kunna gå i skolan och kunna
              leva sitt liv. Med den typen av motståndare till att ha ett blomstrande
              och växande Afghanistan och ett växande välstånd är det väldigt
              svårt.
            </seg>
            <seg n="52a07812">
              Herr talman! Jag vill ställa en fråga. Skulle Vänsterpartiets
              politik göra att det plötsligt inte skulle finnas några talibaner
              och att det plötsligt skulle bromsa? Den civila delen är vi överens
              om. Men det finns ingenting som Hans Linde hittills har kunnat
              förklara under debatten som gör att Vänsterpartiets strategi att
              omedelbart dra ned de militära insatserna skulle göra någonting
              bättre.
            </seg>
          </u>
          <note type="speaker" n="73a21fb1">
            Anf. 11 HANS LINDE (V) replik:
          </note>
          <u who="hans_linde_857e1f" xml:id="i-831bea4f43c43b1b-4" n="dea5b4a7">
            <seg n="91942ad4">
              Herr talman! Jag kan påminna Karin Enström om att hittills har
              Sverige avsatt mer än 7 miljarder kronor för de militära insatserna
              i Afghanistan. Bara under nästa år planerar man att avsätta mer
              än 1,7 miljarder kronor för de militära insatserna.
            </seg>
            <seg n="5361789f">
              Tänk vad vi hade kunnat göra med de pengarna om vi använt dem
              för civila insatser i stället. Hur många fler skolor hade inte
              det gett? Hur många av de afghanska unga männen hade kunnat få
              ett arbete om vi i stället hade satsat dem på att skapa arbetstillfällen
              och lantbruksutveckling?
            </seg>
            <seg n="6bc5437e">
              Hur många fler hade inte fått framtidshoppet åter om vi valt
              att lägga det på civilt bistånd? Vi ska komma ihåg att kostnaden
              för en svensk soldat i Afghanistan under ett år motsvarar kostnaderna
              för 1 400 afghanska barn i skola under ett helt år. Det är det
              valet vi har.
            </seg>
            <seg n="28c40c21">
              Valet står inte mellan att vara i Afghanistan eller att vända
              Afghanistan ryggen. Det är möjligt att ett annat parti förespråkar
              det. Men min och Vänsterpartiets linje är att vi ska växla från
              militär till civil strategi.
            </seg>
            <seg n="000bdba2">
              I stället för att ha över 500 svenska soldater i Afghanistan
              ska vi lägga resurserna på att bekämpa orsakerna till att unga
              afghanska män växer upp med frustration, hopplöshet, bristande
              framtidstro så att de inte känner några som helst andra alternativ
              än att gå med i talibanerna. Det är en verklig strategi för fred
              att långsiktigt slå sönder förutsättningarna för konflikten.
            </seg>
            <seg n="fc00ba1b">
              Jag vill ställa en fråga till Karin Engström. Vi har hört hur
              man talar om framstegen i Afghanistan. Man lyfter fram demokratiseringen.
              Vi ska bidra till demokrati och mänskliga rättigheter.
            </seg>
            <seg n="281c209a">
              Anser Karin Enström att det har skett demokratiska framsteg i
              Afghanistan när man har en president som har blivit vald i ett
              presidentval där det inte fanns några motkandidater, när man har
              ett parlament som blivit valt i ett val där det var omfattande
              valfusk och där parlamentet först kunde tillträda efter att de
              största grupperingarna hade förhandlat med varandra?
            </seg>
            <seg n="7496f8bd">
              Eller är det så att Karin Enström kan acceptera att situationen
              för de mänskliga rättigheterna är fortsatt utomordentligt allvarlig?
            </seg>
          </u>
          <note type="speaker" n="9f1bf56c">
            Anf. 12 KARIN ENSTRÖM (M) replik:
          </note>
          <u who="unknown" xml:id="i-24223ac54a8841e7-2" n="9161e34d">
            <seg n="1391115d">
              Herr talman! För mig är det uppenbart att Hans Linde och Vänsterpartiet
              nog ändå lever i en drömvärld. Om det vore så att vi med 7 miljarder
              kronor i ökat bistånd kunnat lösa problemen i Afghanistan om vi
              tagit hem militären och satsat 7 miljarder kronor till hade ingen
              varit gladare än jag. Men vi vet hur förhållandena ser ut.
            </seg>
            <seg n="f0975b72">
              Det finns så starka krafter i det här landet som inte vill se
              en fredlig och demokratisk utveckling i Afghanistan. Det är därför
              som vi har behövt vara där med militära insatser. Det är inte
              bara vi, utan vi har varit tillsammans i ISAF, som är en stor
              internationell insats.
            </seg>
            <seg n="d15e00ff">
              Vi vet att det krävs säkerhet för att det ska kunna bli utveckling.
              Den kan uppnås på många olika sätt. Men det har varit nödvändigt
              med en militär komponent. Motståndarna är inte främmande för att
              använda våld, mycket grovt våld. Staten Afghanistan har inte kunnat
              klara att hålla ordning och fred i sitt eget land. Det är helt
              uppenbart.
            </seg>
            <seg n="af1f98fa">
              Nu satsar vi väldigt mycket också på det civila. Vi kommer att
              ge ännu högre bistånd. Vi vrider nu om och ger bidrag och utbildning
              så att afghanerna själva ska kunna vara kompetenta nog att ta
              ansvar för säkerheten i sitt eget land.
            </seg>
            <seg n="0c77a1ea">
              När det gäller demokrati är det alltid svårt att mäta. För mig
              är det bättre att det har genomförts val. Det har genomförts ett
              antal val. Det var mer än vad som skedde under talibanregimen.
              Sedan är de inte kompletta, och det finns mycket övrigt att önska.
              Men det finns en demokratiseringsprocess.
            </seg>
            <seg n="c1ecc508">
              Det finns också på lokal nivå stora insatser där man arbetar
              och ser: Vad är det för förbättringar som behövs? Det är hela
              den utvecklingsplanen som finns i Afghanistan. Det handlar om
              hur landet ska utvecklas och bygger på lokalt deltagande.
            </seg>
          </u>
          <note type="speaker" n="e47ea062">
            Anf. 13 PETER RÅDBERG (MP):
          </note>
          <u who="peter_radberg_0b0188" xml:id="i-88c0d9869d6771a1-0" n="19717a4b">
            <seg n="7ffb7971">
              Herr talman! Ingången för ISAF-propositionen är den sexpartiöverenskommelse
              från november 2010 om Sveriges samlade närvaro i Afghanistan.
              Där slog vi bland annat fast att vår ambition är att den stridande
              delen av insatsen ska vara avslutad senast vid utgången av 2014.
            </seg>
            <seg n="e9afcc41">
              I årets proposition står det att vi inte ska ha några stridande
              soldater kvar efter sommaren 2014.
            </seg>
            <seg n="b476dc32">
              Naturligtvis är vi i Miljöpartiet mycket glada över att vi äntligen
              har ett slutdatum att förhålla oss till och att vi kan börja fokusera
              mer och mer på den humanitära delen i stället för den militära.
            </seg>
            <seg n="2af87e6b">
              Under våren och sommaren 2011 har Miljöpartiet ingått i en arbetsgrupp
              med regeringen och Socialdemokraterna om det civila biståndet
              där målsättningen har varit att öka den civila närvaron i Afghanistan.
            </seg>
            <seg n="f87284df">
              Biståndsgruppen överlämnade i augusti 2011 en gemensam rapport
              där man tydligt ville att biståndet ska öka i Afghanistan. Det
              arbetet har gett avtryck i denna ISAF-proposition.
            </seg>
            <seg n="9e7d3470">
              Vi har i propositionen fått med att den överordnande målsättningen
              för den svenska insatsen är stöd till demokratisering utveckling
              och fattigdomsbekämpning och att det svenska engagemanget ges
              ett ökat civilt fokus när den militära närvaron gradvis minskas.
            </seg>
            <seg n="acb1ff49">
              Stöd till demokratisk utveckling och fattigdomsbekämpning är
              den överordnande målsättningen för de svenska insatserna, och
              stöd till förbättrad säkerhet är ett led att uppnå detta.
            </seg>
            <seg n="326e0d55">
              Vi kommer också för första gången att få en civil ledning för
              de samlade svenska insatserna under första halvåret av 2012.
            </seg>
            <seg n="8e071580">
              Det är av central betydelse att biståndsinsatserna genomförs
              på ett sådant sätt att det inte bidrar till en sammanblandning
              med de militära insatserna. Biståndsstrategin som den är tänkt
              i dag möjliggör en ökning av biståndet till Afghanistan med ca
              20 procent jämfört med innevarande år samt ett stärkt fokus, och
              tydlig inriktning, på biståndet till norra Afghanistan.
            </seg>
            <seg n="bcde3435">
              Försvarsmakten har under de tio år som vi har varit i Afghanistan
              gått från stridande trupp till mer av stödjande verksamhet, som
              har inneburit att de har deltagit i vissa stridande operationer
              med utgångspunkt i ANSF:s behov av stöd. Detta är något som vi
              i Miljöpartiet har kritiserat i starka ordalag genom åren.
            </seg>
            <seg n="e6d89371">
              Svensk militär verksamhet stöder i dag de afghanska säkerhetsstyrkorna
              med förmågestöd, mentorstöd och utbildningsstöd.
            </seg>
            <seg n="9b47de5f">
              I propositionen finns skrivningar om att Sverige efter sommaren
              2014, om den afghanska regeringen efterfrågar det, ska bidra med
              en ren utbildningsinsats om 200 personer. Om det blir 200 personer
              får vi komma tillbaka till i propositionen 2013 då vi vet mer
              om hur läget är. Det kan med andra ord bli färre än de 200 som
              vi skissar på just nu.
            </seg>
            <seg n="62683221">
              Ordet mentor finns inte med i årets proposition. Försvarsmakten
              har tidigare tolkat mentorskap som att våra soldater kan delta
              i stridande verksamhet. Den möjligheten är nu borta.
            </seg>
            <seg n="d857a459">
              Miljöpartiet har haft tre utgångspunkter när vi har förhandlat
              med regeringen om propositionen.
            </seg>
            <seg n="fba79641">
              Det ena är att det inte får finnas några svenska stridande trupper
              kvar i Afghanistan efter 2014.
            </seg>
            <seg n="42834582">
              Det andra har varit att om vi ska vara kvar i Afghanistan ska
              det endast vara i stödjande och i utbildande syfte.
            </seg>
            <seg n="d293e037">
              Det tredje var att det måste ske en kraftig minskning av den
              svenska truppen redan under nästa år.
            </seg>
            <seg n="7890678c">
              Nu när dessa tre utgångspunkter har uppfyllts skickar Sverige
              en mycket tydlig signal till den afghanska regeringen om att vi
              menar allvar med att ta hem våra trupper senast sommaren 2014.
            </seg>
            <seg n="8a0988ae">
              Herr talman! Propositionen 2010 var första gången riksdagen beslutade
              om ett slutdatum för den svenska truppen i Afghanistan sedan vi
              gick in i kriget 2001, om än med termen ambition. I årets proposition
              har vi svart på vitt att vi ska lämna Afghanistan.
            </seg>
            <seg n="ba272444">
              Vägen hit har inte varit enkel. Det har inte funnits någon majoritet
              i riksdagen tidigare för en diskussion om slutdatum. Nu har vi
              en sådan: en diskussion som började förra året genom den proposition
              vi sex partier kom överens om.
            </seg>
            <seg n="481a97dd">
              I och med det beslut riksdagen kommer att fatta i morgon börjar
              också reträtten hem för våra stridande trupper.
            </seg>
            <seg n="17ede8fc">
              När Miljöpartiet efter valet fick möjlighet att vara med och
              påverka utfallet i förhandlingarna har vi gjort skillnad i de
              diskussioner som har varit mellan regeringen, Socialdemokraterna
              och Miljöpartiet. Utan Miljöpartiets medverkan i dessa förhandlingar
              hade vi inte nått så här långt.
            </seg>
            <seg n="bbc9a7e8">
              När vi nu för första gången sedan 2001 har ett slutår framför
              oss har det varit självklart, som sagt, för Miljöpartiet att vara
              med och påverka resultatet i så positiv riktning som möjligt.
            </seg>
            <seg n="f6425cc3">
              Under valrörelsen gick Miljöpartiet, Socialdemokraterna och Vänsterpartiet
              till val på en politik där vi skulle ta hem våra trupper 2013,
              alltså ett år före Kabulkonferensen. Nu har vi ett förslag som
              ligger relativt nära det rödgröna förslaget. Men den stora skillnaden
              är att vi kommer att få ett riksdagsbeslut om ett slutdatum för
              när våra stridande trupper ska vara hemma.
            </seg>
            <seg n="58f074d3">
              Miljöpartiet är naturligtvis inte nöjd med den skivelse som ligger
              här på riksdagens bord. Hade vi fått bestämma hade den civila
              delen ökat ännu mer, och vi hade tagit hem fler soldater än vad
              som nu blir fallet. Men det viktigaste för oss är att vi har varit
              med och påverkat utvecklingen i rätt riktning. Det är viktigare
              än att sitta på sidan om och kritisera utan att ha någon egentlig
              påverkan.
            </seg>
            <seg n="bb05674f">
              Freden i Afghanistan kan inte vinnas genom krig. Långsiktig och
              hållbar säkerhet skapas främst genom att landet får hjälp med
              att bygga upp och utbilda sin egen armé, polis, åklagare och domare
              samt ett fungerande rättsväsen. Kvinnors och flickors mänskliga
              rättigheter måste respekteras. Rättslöshet och korruption urgröper
              samhället.
            </seg>
            <seg n="02c7f4c8">
              Det är ytterst afghanerna själva som ska utveckla sitt land,
              men det internationella samfundet kan stödja denna utveckling
              avsevärt bättre än i dag. Vi ska inte diktera vad afghanerna ska
              göra och inte göra. Vi ska vara en del av uppbyggandet av landet
              genom humanitära insatser.
            </seg>
            <seg n="5d2fbc74">
              Herr talman! Avslutningsvis vill jag upprepa vad vi tycker är
              det viktigaste i propositionen.
            </seg>
            <seg n="9bac5d44">
              Med dessa ord yrkar jag bifall till förslaget i betänkandet.
            </seg>
          </u>
          <note type="speaker" n="5db80f1e">
            Anf. 14 HANS LINDE (V) replik:
          </note>
          <u who="hans_linde_857e1f" xml:id="i-831bea4f43c43b1b-5" n="dea5b4a7">
            <seg n="85b717b0">
              Herr talman! För ett år sedan hade vi en debatt om ISAF-propositionen,
              den 15 december 2010. Då sade Peter Rådberg så här: Nu vänder
              vi blad och börjar i och med dagens beslut reträtten hem för våra
              stridande trupper.
            </seg>
            <seg n="39c7161a">
              Det var inte riktigt så det blev, Peter Rådberg, eller hur? Det
              blev i stället så att direkt efter det riksdagsbeslut som Miljöpartiet
              stödde utökades antalet svenska soldater. Man har i år nått den
              högsta nivån på antalet svenska soldater i Afghanistan sedan den
              svenska insatsen inleddes för tio år sedan. Man sade i debatten
              att det skulle ske en reträtt, men vad som i verkligheten skedde
              var en kraftig utökning av den svenska militära insatsen.
            </seg>
            <seg n="b5378d2f">
              I dag hör vi igen hur Peter Rådberg försöker beskriva sanningen
              och verkligheten på ett kreativt sätt. Nu säger Peter Rådberg
              att det sker en kraftig minskning 2012. Ja, även med denna mycket
              kraftiga minskning som beskrivs från talarstolen kommer det att
              vara så i slutet av 2012 att vi har fler svenska soldater i Afghanistan
              än vi hade 2010 när Miljöpartiet ingick sin uppgörelse med den
              borgerliga regeringen.
            </seg>
            <seg n="b34c3001">
              Min fråga till Peter Rådberg blir trots allt här i dag: Visste
              Peter Rådberg vad han sade ja till för ett år sedan, eller var
              det så att Peter Rådberg tummade på sanningen i talarstolen?
            </seg>
          </u>
          <note type="speaker" n="af7c390c">
            Anf. 15 PETER RÅDBERG (MP) replik:
          </note>
          <u who="peter_radberg_0b0188" xml:id="i-88c0d9869d6771a1-1" n="19717a4b">
            <seg n="9ff61cb8">
              Herr talman! Nu vänder vi blad det är ett känt citat.
            </seg>
            <seg n="4343b065">
              Det är så, Hans Linde, att 2010 gjorde vi faktiskt det. Det var
              första gången riksdagen fattade ett beslut om en ambition att
              ta hem våra svenska soldater 2014. Nu, ett år senare, står det
              att de ska tas hem, inte den 31 december utan före sommaren. Det
              tycker jag är att vända blad.
            </seg>
            <seg n="30e7dc6f">
              Hela Hans Lindes tal är en historieskrivning. Skillnaden mellan
              Vänsterpartiet och Miljöpartiet är att ni hela tiden blickar bakåt.
              Jag kan hålla med om i stort sett allt Hans Linde säger. Miljöpartiet
              har varit oerhört kritiskt till insatserna i Afghanistan. Vi ville
              ta hem soldaterna mycket tidigare, och vi vill ha mer civila insatser.
              Så är det. Skillnaden mellan dig och mig är att du sätter dig
              på läktaren och tittar på medan jag och Miljöpartiet försöker
              påverka utvecklingen framåt. Det är den stora skillnaden.
            </seg>
            <seg n="c0895b12">
              Jag tycker att det är en jätteskillnad mellan att säga att vi
              står stilla och det jag nu säger. Vi står inte stilla. Vi går
              framåt. Vi har ett klart slutdatum för när de svenska soldaterna
              ska vara hemma. Det civila biståndet kommer att öka med 20 procent.
              I takt med att vi tar hem fler och fler soldater ökar biståndet.
              Det är någonting som jag tycker är positivt.
            </seg>
          </u>
          <note type="speaker" n="a45bc765">
            Anf. 16 HANS LINDE (V) replik:
          </note>
          <u who="hans_linde_857e1f" xml:id="i-831bea4f43c43b1b-6" n="dea5b4a7">
            <seg n="5c03e2b1">
              Herr talman! Jag tycker att man som riksdagsledamot ska ha ganska
              stor frihet att beskriva sina visioner, idéer och tankar och hur
              man känner. Men det finns också något slags gräns för hur långt
              från sanningen och verkligheten man kan gå, Peter Rådberg, innan
              det börjar bli lite tokigt.
            </seg>
            <seg n="9ee3a996">
              Nu har vi hört att det fanns en ambition att ta hem soldaterna
              redan för ett år sedan. Jag vill påminna Peter Rådberg igen om
              att han sade så här: Nu vänder vi blad och börjar i och med dagens
              beslut reträtten hem för våra stridande trupper.
            </seg>
            <seg n="ca94ebe6">
              Men så blev det ju inte, Peter Rådberg, utan man skickade fler
              svenska soldater till Afghanistan. Vi har fler svenska soldater
              i dag och kommer att ha fler svenska soldater nästa år än vi någonsin
              har haft i Afghanistans historia. Och det sker med Miljöpartiets
              stöd.
            </seg>
            <seg n="586c8e21">
              Man kan stå i talarstolen och prata om hur kritisk man är mot
              utvecklingen och hur man vill ha mer bistånd och hej och hå. Men
              när det sedan är dags för votering säger man ja till fler svenska
              soldater till Afghanistan.
            </seg>
            <seg n="4691724e">
              Därför kvarstår frågan: Vet inte Peter Rådberg vad han säger
              ja till, eller är det så att han tummar på sanningen för att få
              med sig en riksdagsgrupp där vi vet att det finns kritiker och
              få med sig sina egna väljare, där vi vet att en majoritet av Miljöpartiets
              väljare precis som Vänsterpartiet anser att vi behöver växla från
              militär till civil strategi, behöver sätta ett verkligt slutdatum
              och behöver avveckla den svenska militära insatsen?
            </seg>
            <seg n="a2503a3c">
              Peter Rådberg säger flera gånger att Miljöpartiet har gjort skillnad,
              att man har nått så långt tack vare Miljöpartiet, att Miljöpartiet
              har påverkat. Men när jag tittar på propositionen ser jag att
              det egentligen bara är en svensk version av Natos strategi för
              Afghanistan.
            </seg>
            <seg n="284c1922">
              Vad Miljöpartiet har kämpat och kämpat för och nu också har uppnått
              och är stolt över är alltså att Sverige ska genomföra Natos strategi
              för Afghanistan. Jag gratulerar Miljöpartiet till det!
            </seg>
          </u>
          <note type="speaker" n="b7c84a61">
            Anf. 17 PETER RÅDBERG (MP) replik:
          </note>
          <u who="peter_radberg_0b0188" xml:id="i-88c0d9869d6771a1-2" n="19717a4b">
            <seg n="5691b7b1">
              Herr talman! Hans Linde säger att vi ska gå från militärt till
              civilt. Det är precis det vi gör. Det civila ökar med 20 procent.
              I takt med att det militära minskas undan för undan blir det mer
              och mer civilt.
            </seg>
            <seg n="d29d06df">
              Slutdatum? Ja, vi har ett slutdatum nu. Det finns där.
            </seg>
            <seg n="d64dd5fa">
              Vad är det i Vänsterpartiets politik som du bidrar med? Skillnaden
              mellan Vänsterpartiet och Miljöpartiet är att vi i Miljöpartiet
              faktiskt sitter vid bordet.
            </seg>
            <seg n="d60b5a0e">
              Den utredning som Miljöpartiet, regeringen och Socialdemokraterna
              har varit med om har tagit fram ett förslag på att öka biståndet.
              Detta finns med i propositionen.
            </seg>
            <seg n="d7aa723a">
              Jag håller med om att jag skulle vilja få mycket mer. Det sade
              jag också i talarstolen. Om vi i Miljöpartiet själva hade fått
              bestämma hade det blivit ännu mer civilt, och vi hade kanske tagit
              hem ännu fler soldater.
            </seg>
            <seg n="0934acec">
              Men nu har vi som bekant inte egen majoritet i riksdagen, och
              då får vi anpassa oss. Men det viktigaste för oss är att vi har
              varit med och påverkat. Vi har förhandlat, och vi är på väg åt
              rätt håll. Det är den stora skillnaden.
            </seg>
            <seg n="30df95b3">
              Jag vill se att vi tar hem våra soldater 2014. Det kommer vi
              att göra, och vi kommer till och med att ta hem dem ett halvår
              före det vi sade år 2010, för då var det i slutet av 2014, den
              31 december, som gällde. Nu pratar vi om sommaren 2014.
            </seg>
            <seg n="11c1569d">
              Det tycker jag är en politik som är framåtblickande och som ger
              resultat i verkligheten.
            </seg>
          </u>
          <note type="speaker" n="f1e39fc1">
            Anf. 18 ALLAN WIDMAN (FP):
          </note>
          <u who="allan_widman_49f05b" xml:id="i-33d6793432bda085-0" n="afb5c90a">
            <seg n="026564f3">
              Herr talman! Jag vill inleda med att yrka bifall till det sammansatta
              utskottets förslag.
            </seg>
            <seg n="015ed9da">
              Det har sagts mycket under den sistlidna timmen om det svenska
              engagemanget i Afghanistan. Det är naturligtvis lätt att glömma
              bort att den sammanlagda operationen i Afghanistan är mycket större
              än de svenska inslagen. Totalt är det närmare femtiotalet länder
              som nu bidrar med bland annat militära resurser. I det sammanhanget
              tror jag, med en snabb huvudräkning, att den svenska truppen,
              ehuru ganska stor, utgör inte mer än 34 promille av ISAF sammanlagt.
            </seg>
            <seg n="8f83542a">
              Jag säger detta, herr talman, eftersom jag tror att det är viktigt
              att vi lite grann tittar på den så kallade större bilden.
            </seg>
            <seg n="f9553fed">
              Ser man på de fem senaste årens utveckling i Afghanistan måste
              det erkännas att utvecklingen har gått åt fel håll. Trots ett
              stort internationellt engagemang och trots enorma resurser har
              dess värre säkerhetsläget fortsatt att försämras.
            </seg>
            <seg n="ce02f75f">
              Sverige har haft sina offer i Afghanistan. Vi har fem döda svenska
              soldater: Johan, Gunnar, Kenneth, Jesper och Tomas. Vi har också
              väldigt många som har skadats allvarligt. Ändå får man, om man
              jämför våra förluster med dem som har lidits av andra stora länder
              i den här operationen, säga att Sverige har varit tämligen lyckligt
              lottat.
            </seg>
            <seg n="92adcdca">
              Sanningen är att det internationella samfundet i dag är utmattat.
              Det är operativt utmattat. Det är ekonomiskt utmattat. På det
              personliga planet är man också utmattad.
            </seg>
            <seg n="04b76bd9">
              Det är denna större utveckling som gör att man ändå kan dra slutsatsen
              att den sammanlagda operationen i Afghanistan nu lider mot sitt
              slut. Det är mot bakgrund av den bilden som man också förstår
              att Sverige inte kan välja en egen väg. Vi måste anpassa oss till
              de andra i operationen.
            </seg>
            <seg n="3a0aef19">
              Nu kommer beskeden om hemtagningar av trupp var och varannan
              vecka. Huruvida de beskeden är koordinerade med det förväntade
              säkerhetsläget på marken år 2014 får var och en bedöma.
            </seg>
            <seg n="b0a3b1fe">
              Men jag är, herr talman, övertygad om att uppbyggnaden av landets
              säkerhetsresurser kommer att fortsätta med hög intensitet. Man
              kan konstatera, efter tio år i Afghanistan, att när det gäller
              tillgången till skola, till relativ personlig frihet och till
              sjukvård eller åtminstone primärvård finns det tydliga framgångar
              att peka på.
            </seg>
            <seg n="2766a066">
              Jag vill, herr talman, egentligen bara understryka två strikt
              försvarspolitiska aspekter i det här skedet.
            </seg>
            <seg n="f213eb0b">
              Den första handlar om betydelsen av att under återstoden av den
              militära operationen vårda det nordiska samarbete som har byggts
              upp mellan framför allt Sverige, Finland och Norge. Det pratas
              mycket om nordiskt samarbete inte minst på försvars- och säkerhetsområdet.
              Men jag tror inte att det finns tydligare, mer konkreta och mer
              värdefulla uttryck för detta samarbete än det som har skett i
              Afghanistan.
            </seg>
            <seg n="c6968c44">
              Det är viktigt att vi bidrar till att vårda detta samarbete under
              återstoden av operationen och att vi också vårdar detta samarbete
              och dess erfarenheter i kommande fredsfrämjande arbete.
            </seg>
            <seg n="7795bb22">
              Jag beklagar att det viktiga stöd som Sverige har givit Norge
              när det gäller tillgången till helikoptertekniker dess värre upphör
              vid årsskiftet. Men det finns mycket annat som vi kan göra för
              att just värna den nordiska dimensionen.
            </seg>
            <seg n="147e4adb">
              Vårdas, herr talman, måste också minnet av alla dem som nu har
              satt sin egen säkerhet på spel för andras i Afghanistan.
            </seg>
            <seg n="4dba8b91">
              För nästan 50 år sedan påbörjades en annan, omfattande markinsats
              på FN:s mandat, nämligen den i Kongo i samband med Kongokrisen
              på 60-talet. Även om vi ännu inte har sett slutet på operationerna
              i Afghanistan tycker jag mig kunna konstatera att det finns många
              paralleller mellan Sveriges insats i Kongo och den insats som
              vi nu under tio års tid har gjort i Afghanistan.
            </seg>
            <seg n="4d6d5be7">
              Den är omfattande. Den är minst lika svår och farofylld. Den
              är lika omdiskuterad. Men dess värre glömdes insatsen i Kongo
              insatsen totalt och insatsen av de 6 000 återvändande soldaterna
              väldigt snabbt bort i det svenska samhället. Landets brist på
              stöd och tacksamhet till dem som tjänstgjorde i Kongo för ett
              halvsekel sedan är fortfarande ett öppet sår i det svenska samhället.
            </seg>
            <seg n="75b38fe1">
              Vi behöver minnas Afghanistan, och vi behöver minnas alla dem
              som på vårt uppdrag bidrog i detta fredsfrämjande arbete. Det
              finns, herr talman, redan nu anledning att fundera över hur vi
              konkret ska vårda detta minne för att hedra alla dem som har gjort
              en insats.
            </seg>
          </u>
          <note type="speaker" n="e287a84a">
            Anf. 19 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-2f8f2b439f16020f-0" n="ec473fc2" next="i-0aa25b709591174d-0">
            <seg n="241e2295">
              Herr talman! Afghanistan är ett land med mycket gamla rötter,
              med bland annat starka band, i många sekler, till Persien, nuvarande
              Iran. På 700-talet erövrades Afghanistan av araberna och blev
              muslimskt. Afghanistans historia präglas i betydande grad av krig
              och inbördeskrig.
            </seg>
            <seg n="ed8f575a">
              Under 1900-talet moderniserades Afghanistan en del. Bland annat
              infördes rösträtt för båda könen 1964. Afghanistans kommunistpartis
              statskupp 1978 och hårda förtryck därefter ledde till att mujahedin,
              islams krigare, gjorde uppror. Förödande strider och krig kostade
              livet för kanske 1,5 miljoner människor, mest civila. Sovjetunionen
              ockuperade landet men tvingades efter strider dra sig tillbaka,
              och i inbördeskriget därefter växte den fundamentalistiska talibanrörelsen
              fram och tog makten.
            </seg>
            <seg n="a7f3fd89">
              Det var alltså kommunisternas statskupp som bröt den modernisering
              som sakta var på gång och som utlöste den brutala extremism som
              senare kom till makten och som nu terroriserar.
            </seg>
            <seg n="dadb8db6">
              Talibanerna är muslimska fundamentalister. Under deras diktatoriska
              styre under fem förfärliga år fram till 2001 förbjöds bland annat
              kvinnor att arbeta eller gå i skolan. De fick heller inte lämna
              hemmet eller köra bil utan att en manlig förmyndare var med. Bilder
              och musik förbjöds i stor omfattning. Människor avrättades offentligt
              på fotbollsarenor. Hårda kroppsstraff utdömdes. Kvinnor gavs inga
              rättigheter, och varje form av demokrati saknades. Talibanernas
              samröre med al-Qaida gjorde att många länder skakades av terrordåd
              och ledde till att FN gav mandat för den ännu pågående ISAF-insatsen,
              med i dag 49 deltagande länder.
            </seg>
            <seg n="50021d78">
              Talibanerna har endast stöd av en liten del av befolkningen men
              agerar fullständigt hänsynslöst med mord och terror för att med
              alla medel återta makten och återinföra en religiös diktatur som
              tidigare. Genom samröre med likasinnade i framför allt Pakistan
              har man lyckats vidmakthålla ett förödande gerillakrig som framför
              allt drabbar civilbefolkningen. Detta finansieras i hög grad genom
              den enorma illegala narkotikahanteringen. Omkring 74 procent av
              världsproduktionen av opium har sitt ursprung i Afghanistan. De
              södra delarna av landet, där talibaner och regeringsfientliga
              grupper förhindrar effektiv kontroll från regeringens sida, står
              för huvuddelen av denna produktion.
            </seg>
            <seg n="6f587a85">
              Genom världssamfundets ingripande har Afghanistan nu en konstitution
              och en lagligt tillsatt regering, trots bristerna i processen
              och trots enorma problem med fattigdom, svält, terror, korruption
              och stora flyktingströmmar. Afghanistan är ett av världens fattigaste
              länder. Enligt FN lever 60 procent av befolkningen på mindre än
              1 dollar per dag. Ändå har framsteg gjorts i Afghanistan under
              det senaste decenniet. Låt mig bara understryka några av de exempel
              som redan har givits!
            </seg>
            <seg n="bc59db9b">
              Före 2001 hade endast 9 procent av afghanerna tillgång till någon
              form av sjukvård. I dag uppskattas den siffran till över 50 procent
              av befolkningen. Spädbarnsdödligheten har minskat från 165 till
              111 per 1 000 födslar mellan 2007 och 2010. Nästan sju miljoner
              barn är inskrivna i grundskolan Av dessa är 3040 procent flickor.
              Före 2001 gick färre än en miljon barn i skolan, och ytterst få
              flickor kunde få ordinarie undervisning.
            </seg>
            <seg n="40428737">
              Naturligtvis borde världssamfundet och Sverige alltmer inrikta
              sitt bistånd på civila insatser för att lindra nöden, få i gång
              ekonomin, bygga upp en fungerande infrastruktur och mycket mer.
              Den inriktningen är också tydlig. Sveriges bistånd uppgår nu till
              över en halv miljard kronor årligen, och det växer. Centerpartiet
              bejakar starkt detta liksom en bred majoritet i Sveriges riksdag.
              EU:s och EU-ländernas samlade civila biståndsinsatser uppgår till
              nära 10 miljarder kronor.
            </seg>
            <seg n="599f5401">
              Samtidigt kan naturligtvis inte världssamfundet och de 49 länderna
              i ISAF över nästan en natt dra tillbaka sina över 100 000 fredsbevarande
              soldater i Afghanistan, som stöder Afghanistans militär och polis
              i kampen för att stabilisera landet. Det är lätt att notera att
              två politiska partier i Sveriges riksdag tillsammans tror detta
              och driver detta, vilket jag beklagar. Det är Vänsterpartiet och
              Sverigedemokraterna som på var sin kant starkt vill minska Sveriges
              internationella fredsinsatser. Jag tycker att det är att svika
              Afghanistan och dess folk att hastigt dra tillbaka de internationella
              säkerhetsstyrkorna. Det skulle vara en stor risk att landet skulle
              kastas tillbaka i ett förödande inbördeskrig där en förnyad fundamentalistisk
              diktatur, med allt vad det innebär, skulle kunna återta makten.
            </seg>
            <seg n="a67d67f6">
              Här är Vänsterpartiet och Sverigedemokraterna svaret skyldiga.
              Hur skulle detta kunna förbättra förutsättningarna för att återuppbygga
              landet och ge inte minst dess kvinnor en mer människovärdig situation?
              Hur, Hans Linde, ska miljoner flickor få skolgång om FN och Sverige
              brådstörtat drar tillbaka sina fredsstyrkor och endast ger civilt
              bistånd samtidigt som talibandiktaturen återtar makten? Hur ska
              fler kvinnor då komma i skolgång och arbete? På den frågan är
              Hans Linde svaret skyldig.
            </seg>
            <seg n="019fc96a">
              Desto mer glädjande är det att allianspartierna tillsammans med
              Socialdemokraterna och Miljöpartiet står bakom en ansvarsfull
              linje i den inriktning på mer civila biståndsinsatser och ett
              successivt minskat militärt bidrag som riksdagen snart ska ställa
              sig bakom. Det svenska försvaret är ett centralt politikområde
              där det gagnar vårt land att ha en bred samsyn. Detsamma gäller
              när Sverige skickar fredsbevarande trupp till internationella
              konfliktområden.
            </seg>
            <seg n="23f09a32">
              Den här inriktningen följer av den nya fas som har inletts avseende
              det internationella engagemanget i Afghanistan genom den så kallade
              Kabulprocessen, med ett successivt ökat afghanskt övertagande
              av säkerhetsansvaret parallellt med ett långsiktigt och uthålligt
              internationellt stöd och partnerskap. Målet är att afghanerna
              vid slutet av år 2014 ska ha övertagit säkerhetsansvaret i hela
              landet, och detta är redan på gång i Mazar-e Sharif.
            </seg>
            <seg n="8226a949">
              En annan viktig förändring är att den svenska insatsen i norra
              Afghanistan övergår till civil ledning nästa år, vilket jag välkomnar.
            </seg>
            <seg n="e3f90d36">
              Riksdagen kommer nu att besluta att den svenska militära insatsen
              i slutet av nästa år ska uppgå till 400 personer, en minskning
              med 100 personer. Utöver detta tillkommer, vilket jag välkomnar,
              de två svenska sjukvårdshelikoptrarna samt personal för avveckling
              av camper med mera. Från sommaren 2014 är, som sagt, avsikten
              att endast utbildningsinsatser ska genomföras.
            </seg>
            <seg n="6aa57b71">
              Jag vill betona att den successiva reduktionen av den svenska
              militära insatsen kommer att ske med beaktande av hur verkligheten
              i Afghanistan utvecklar sig. Överlämningen av säkerhetsansvaret
              måste genomföras på ett ansvarsfullt sätt, och förändringar och
              reduceringar ska föregås av konsultationer med Nato och övriga
              parter.
            </seg>
          </u>
          <note n="f1f9a178">
            Med detta, herr talman, yrkar jag bifall till förslaget i utskottets
            betänkande och avslag på de reservationer som finns.
          </note>
          <u who="staffan_danielsson_9b55cc" xml:id="i-0aa25b709591174d-0" n="ec473fc2" prev="i-2f8f2b439f16020f-0">
            <seg n="feedc7f3">
              Kerstin Lundgren kommer i ett senare inlägg att ytterligare utveckla
              Centerpartiets syn på utvecklingen i Afghanistan och hur världssamfundet
              och Sverige bör agera.
            </seg>
          </u>
          <note type="speaker" n="dd035192">
            Anf. 20 MIKAEL OSCARSSON (KD):
          </note>
          <u who="mikael_oscarsson_725142" xml:id="i-7dbd7cf37b07f832-0" n="e7679c8f">
            <seg n="451fa794">
              Herr talman! Jag vill inte debattera den proposition vi senare
              ska rösta om utan att först rikta ett stort tack till de modiga
              soldater som under året, sedan vi beslutade om insatserna i december
              2010, har varit på plats i Afghanistan.
            </seg>
            <seg n="572a5645">
              Det är en sak att besluta här. Det är en helt annan sak att genomföra
              det som vi beslutat.
            </seg>
            <seg n="45a84b14">
              Om jag förstår det rätt är i princip alla ur FS 21 nu hemma i
              Sverige. På fredag är det också medaljutdelning här i Helsingfors.
              Tidigare i år har även FS 20 fullgjort sitt uppdrag. Tack för
              er insats! Jag säger det från hela den kristdemokratiska riksdagsgruppen.
            </seg>
            <seg n="1c83580b">
              Nu är FS 22 på plats. Till er, och dem som kommer efter er under
              året, vill jag rikta vår tillönskan om välgång. Jag vill också
              passa på att önska er en god jul och ett gott nytt år, som ni
              firar långt ifrån era familjer. Jag hoppas att ni ändå ska känna
              den gemenskap och samhörighet vi ofta förknippar med julen. Låt
              mig också säga ett tack till de anhöriga som släppt iväg er.
            </seg>
            <seg n="a3f46b36">
              Herr talman! En god vän till mig berättade att han har en kvinnlig
              bekant som heter Isaaf. Det är ett inte helt ovanligt arabiskt
              kvinnonamn. Hon har bott i Sverige hela sitt vuxna liv men skämtar
              fortfarande om att hennes namn betyder ambulans. Hon undrade hur
              många svenskar som skulle ge sin dotter det namnet.
            </seg>
            <seg n="ce97ef50">
              Egentligen betyder det arabiska kvinnonamnet Isaaf undsättning
              eller hjälp. Jag får väl erkänna att jag faktiskt gav ett av mina
              barn ett namn som också betyder hjälpare, nämligen Alexander.
              Denna bild kommer jag att tänka på när vi ska fatta beslut i dagens
              ärende: en som hjälper människor i nöd.
            </seg>
            <seg n="bc1bb9d4">
              Det finns många människor i vår omvärld som är i stort behov
              av hjälp och undsättning. Min syn på människovärdet är att vi
              ska bistå dem så långt vi har förmåga och kan ta ett ansvar. Vår
              ambulans i fråga om Afghanistans befolkning är det sociala, demokratiska
              och humanitära bistånd vi kan ge. Detta är oerhört viktigt. Det
              fanns en tid när det var vi i Sverige som mottog bistånd och fick
              se stora delar av vår befolkning fly undan nöd och svält. Nu är
              det ett annat land som behöver vår hjälp.
            </seg>
            <seg n="1c0d88b6">
              Men denna hjälp och undsättning skulle inte vara möjlig utan
              vårt andra ben i arbetet för att bygga upp Afghanistan, nämligen
              ISAF. ISAF finns inte bara där för att rycka ut när en olycka
              redan har ägt rum, utan det arbetar dessutom för att hindra olyckor
              från att ske. Det handlar om att stabilisera, demokratisera och
              bygga upp landet igen. Detta tycker jag är oerhört viktigt. Och
              inget av det humanitära bistånd vi ger vore möjligt utan ISAF:s
              närvaro.
            </seg>
            <seg n="a93e0f03">
              Jag hade själv förmånen att få besöka Afghanistan i mars i år.
              Det var en riktigt spännande upplevelse. Det var mycket intressant
              att få träffa många afghaner och de svenska soldaterna och att
              se vilken uppskattad insats de gör där nere. Ett starkt intryck
              gjorde ett besök som vi gjorde ett stycke utanför Mazar-e Sharif,
              den svenska basen. Vi besökte en by på en väg jag kallar det en
              väg, men det var inte mycket till väg. Vi fick träffa byrådet.
              De var oerhört glada, för med svenska insatser har man där kunnat
              bygga en brunn. Man hade tidigare fått vatten med samma ledning
              som hade använts för bevattning, med många sjukdomar som följd.
              Nu har man blivit av med de sjukdomarna.
            </seg>
            <seg n="b3b101ef">
              Men det mest bestående intrycket från mina timmar i byn var ändå
              flickskolan, en skola som inte fanns förut. I deras ögon såg jag
              det viktigaste, nämligen hoppet om framtiden. Det var den största
              behållningen av mötet med afghanerna.
            </seg>
            <seg n="de8afdab">
              Som vi kan läsa i propositionen är regeringen Karzais mål att
              nationella säkerhetsstyrkor ska kunna planera och leda militära
              insatser i samtliga provinser vid slutet av 2014. Det är bara
              tre år fram i tiden.
            </seg>
            <seg n="3f2c450b">
              Afghanistan behöver hjälp att bygga upp de nationella säkerhetsstyrkorna.
              Möjligheterna vi ser bakom knuten att afghanerna själva ska kunna
              garantera säkerhetssituationen kräver i dag stöd utifrån. Vi vill
              väl alla se ännu en stabil demokrati växa fram i ännu ett land,
              men för att detta ska bli verklighet krävs ett fungerande samhälle
              och säkerhetsskydd. Och för att det ska bli verklighet krävs svenska
              trupper på plats som kan bidra med sitt kunnande.
            </seg>
            <seg n="550d3e58">
              Sverige har, som förut har sagts, funnits på plats sedan 2002,
              efter ett FN-beslut om den fredsbevarande styrkan året före. ISAF
              verkar i Afghanistan på inbjudan av den afghanska regeringen.
            </seg>
            <seg n="d8b86eae">
              Nu ska svenska trupper börja tas hem, så att den svenska insatsen
              vid slutet av 2012 uppgår till ca 400 personer. Detta är den överenskommelse
              som gjorts mellan regeringen, Socialdemokraterna och Miljöpartiet.
              Det är också angeläget att detta sker på ett ansvarsfullt sätt.
            </seg>
            <seg n="c8b62a18">
              Herr talman! Afghanistan är ett land som har härjats av krig
              i omgångar. Många av oss minns den sovjetiska invasionen 1979,
              inbördesstriderna som följde på uttåget 1989 och talibanernas
              maktövertagande 1996, som Staffan så insiktsfullt berättade om.
              Situationen har inneburit att många av de barn som i dag är i
              skolåldern har föräldrar som föddes i en turbulent tid. Generationer
              har påverkats.
            </seg>
            <seg n="e2316096">
              Nu står vi mitt uppe i möjligheten att se utveckling i ett land
              med ca 30 miljoner invånare, som varit utsatta för krig och övergrepp
              i tre decennier. Vi kristdemokrater är särskilt glada att fokus
              efter den genomlysning som gjorts under hösten ligger på att avlyfta
              fattigdom för kvinnor och barn.
            </seg>
            <seg n="e7e20051">
              Det samlade svenska biståndet till Afghanistan uppgår 2011 till
              omkring 900 miljoner, varav knappt 180 miljoner i humanitära insatser
              och ca 200 miljoner genom multilaterala organisationer som FN.
              Stöd ges också till EU:s polisinsats Eupol. Detta gör Afghanistan
              till den största mottagaren av svenskt bistånd i Asien. Arbetet
              ska särskilt inriktas på att stärka kvinnors, barns och ungdomars
              roll och rättigheter.
            </seg>
            <seg n="f28e1489">
              Före 2001 hade endast 9 procent av afghanerna tillgång till någon
              form av sjukvård. I dag uppskattas den siffran till nästan 50
              procent av befolkningen. Spädbarnsdödligheten har på tre år minskat
              från 165 till 111 per 1 000 födslar mellan 2007 och 2010. Fortfarande
              råder dock stor brist på kvinnlig sjukvårdspersonal, speciellt
              barnmorskor och gynekologer. Det finns mycket mer att göra.
            </seg>
            <seg n="e6e06f6d">
              Nästan sju miljoner barn är inskrivna i grundskolan. Av dessa
              är ca 30 procent kvinnor. Före 2001 gick färre än en miljon barn
              i skolan och ytterst få flickor kunde få ordinarie undervisning.
              Men fortfarande har man lång väg att gå för att få upp kvaliteten
              på undervisningen.
            </seg>
            <seg n="f5ab928d">
              Herr talman! När vi i dag beslutar om ISAF för ännu ett år är
              det ett beslut vi kristdemokrater står bakom till 100 procent.
              Vi tror på möjligheten för det afghanska folket att bygga ett
              starkt, kunskapsbaserat, humanitärt och framgångsrikt land ett
              land som bygger på människovänliga etiska värderingar. Det som
              oroar mig är inte vår närvaro där, tvärtom.
            </seg>
            <seg n="03c39661">
              Med dessa ord vill jag yrka bifall till propositionen i dess
              helhet.
            </seg>
          </u>
          <note n="89fd88c1">
            I detta anförande instämde Robert Halef (KD).
          </note>
          <note type="speaker" n="cbc4ad5d">
            Anf. 21 Utrikesminister CARL BILDT (M):
          </note>
          <u who="unknown" xml:id="i-24223ac54a8841e7-3" n="9161e34d">
            <seg n="a6e87a68">
              Herr talman! Efter att ha lyssnat på den diskussion som har varit
              är det egentligen inte så mycket som återstår för mig att säga.
              Jag tycker att de motiv som ligger bakom det ställningstagande
              som riksdagen ska göra i och med voteringen, som äger rum i morgon,
              har jag förstått, har väl förklarats av utskottets ordförande
              och vice ordförande och kompletterats av ytterligare ledamöter.
            </seg>
            <seg n="c779289f">
              Det finns ingen anledning att skönmåla situationen i Afghanistan
              och den uppgift som vi även framgent står inför där. Det finns
              heller ingen anledning att svartmåla det som vi faktiskt har lyckats
              uppnå under de år som vi mer aktivt har varit verksamma där.
            </seg>
            <seg n="4c300e1a">
              Det handlar om en mycket svår, om än samlad, men mycket viktig
              internationell insats i ett av världens allra fattigaste länder
              som dessutom har varit drabbat av konflikter och krig, allra minst
              sedan 1979. Staffan Danielsson redogjorde för en del av den historiska,
              komplicerade bakgrund som vi har att hantera.
            </seg>
            <seg n="b455177d">
              Sedan 2001 har vi aktivt på olika sätt försökt att ge de svenska
              bidrag som är naturliga när FN:s säkerhetsråd fattar beslut om
              en så pass omfattande operation som det har varit, med civila,
              med politiska, men också med de militära insatser som står främst
              i fokus för diskussionen och ställningstagandet här.
            </seg>
            <seg n="9f1180a1">
              Det är klart att en operation som denna successivt utvecklas
              i olika steg. Det vi nu diskuterar är egentligen det svenska bidraget
              till den strategi som lades fast vid Kabulkonferensen sommaren
              2010. Den strategin hade vi delvis varit med om att utarbeta.
              Inte minst under ordförandeskapet i Europeiska unionen under andra
              halvåret 2009 arbetade vi mycket tillsammans med Obamaadministrationen
              för att få en mer utpräglad politisk strategi för konfliktlösningen.
            </seg>
            <seg n="9fa74599">
              Vi sade hela tiden att det inte finns någon militär lösning.
              Vi är där för att bygga fred. Det militära ska stödja fredsarbetet,
              men fredsarbetet är i grunden politiskt. Det överförande av säkerhetsansvar
              som vi nu diskuterar svensk medverkan i är en del av denna mer
              samlade strategi. Den har ju också en rad andra komponenter. Låt
              mig bara nämna dem i korthet för fullständighetens skull.
            </seg>
            <seg n="1b910191">
              Vi arbetar mycket med en regional samarbetsstrategi. Jag tror
              att det är det alldeles avgörande för Afghanistans stabilitet
              i framtiden. Landet får inte bli föremål för substitutkrig, eller
              vad vi ska kalla det, från olika regionala aktörer som spelar
              ut sina motsättningar internt i den afghanska politiken. Det har
              vi sett gång på gång genom historien. Konferensen i Istanbul i
              början av november var ett mycket viktigt steg i riktning mot
              den fastare regionala samarbetsstruktur som är en nödvändig förutsättning
              för långsiktig stabilitet i Afghanistan.
            </seg>
            <seg n="cb7a54dd">
              Problemen finns självfallet där. Vi ser dem inte minst i relationerna
              till Pakistan och för all del också i den interna utvecklingen
              i Pakistan. Men vi ska inte heller glömma bort de indirekta effekterna
              av relationerna mellan Pakistan och Indien och relationerna mellan
              den samlade västvärlden och Iran, också en viktig granne och aktör
              i det långsiktiga historiska afghanska dramat.
            </seg>
            <seg n="3e1f1463">
              Sedan krävs det en intern försoningsstrategi. Den är i allt väsentligt
              någonting som är Afghanistans eget ansvar. President Karzai har
              skisserat den vid ett antal olika tillfällen. Det bakslag som
              mordet på professor Rabbani innebar var mycket stort, men den
              så kallade loja jirgan gav för några veckor sedan president Karzai
              och andra fortsatt fullmakt att fortsätta samtal lokalt, regionalt
              och nationellt för att försöka förmå allt fler att lägga ned vapnen
              och åstadkomma en politisk lösning. Vi stöder det arbetet, men
              vi understryker också att detta i allt väsentligt är ett arbete
              som är afghanernas eget ansvar. Vi diskuterar vad en sådan överenskommelse
              måste leda fram till. Jag kan återkomma till det.
            </seg>
            <seg n="97e6bcbc">
              Därefter har vi säkerhetsöverförandet som nu diskuteras. Vi går
              på den militära sidan gradvis från stridande till stödjande. Den
              utvecklingen är på gång. Vi ska för svenskt vidkommande avsluta
              det sommaren 2014. Vi är därefter beredda, som Urban Ahlin sade,
              om det finns behov av detta, till en skolande insats. Från stridande
              till stödjande till skolande, det är alldeles uppenbart att Afghanistan
              för sin framtid behöver en fungerande säkerhets- och rättsapparat.
              Inget samhälle, ingen stat, kan fungera utan det. Och vi kan inte
              beröva Afghanistan den hjälp som detta hårt sargade land behöver
              för att klara också den uppgiften. Det ligger ju inom ramen för
              det arbete som nu dominerar mycket av den internationella dialogen
              och mer långsiktiga åtaganden från det internationella samfundets
              sida för Afghanistan.
            </seg>
            <seg n="164408af">
              Vi träffades i Bonn i början av den föregående veckan för att
              där börja skissera en del av de mer långsiktiga åtagandena efter
              2014. Åren 2014 och 2015 blir alldeles avgörande år för Afghanistans
              framtid. Då ska det väljas en ny president. Då ska det väljas
              ett nytt parlament. Även om Hans Linde kan klaga på att de här
              valen inte är fullständigt demokratiska och att de inte riktigt
              äger rum som i Västmanland så är förvisso fallet är de om man
              jämför med vad som tidigare har varit fallet i Afghanistans historia,
              om man jämför med hur det är i regionen i övrigt och om man jämför
              med hur det är i konfliktregioner i världen i övrigt betydande
              framsteg. Vi vill konsolidera och föra dem framåt, inte minst
              genom en stark FN-roll i framtiden, efter 2014, i Afghanistan.
            </seg>
            <seg n="a172811d">
              Det kommer ändå inte att räcka med detta. En av de saker som
              vi sade med stor tydlighet på Bonnkonferensen var att Europeiska
              unionen nu är redo att gå in i förhandlingar om ett långsiktigt
              samarbets- och partnerskapsavtal med Afghanistan för att hjälpa
              över hela spektrumet av insatser som behövs för statsbyggande,
              för samhällsbyggande och ytterst för fredsbyggande. Det är väldigt
              viktigt. Förhandlingar pågår också som bekant med amerikanerna
              om ett mer långsiktigt avtal, både civilt och när det gäller de
              mer säkerhetsinriktade åtgärderna.
            </seg>
            <seg n="cadb8206">
              Alldeles självklart handlar det om de ekonomiska insatserna.
              Jag tror att det var Hans Linde som citerade någon som sade: Ska
              ni bekämpa talibanerna ska ni bekämpa fattigdomen. Det har inte
              med att bekämpa talibanerna att göra. Det har att göra med att
              vi vill hjälpa många länder runt om i världen till en rimligare
              ekonomisk utveckling. Det tar inte nödvändigtvis bort hotet från
              terrorister. Det har vi sett i många fall. Men det är viktigt
              för Afghanistans framtid i alla fall. Här kommer att krävas ytterligare
              insatser.
            </seg>
            <seg n="f33682a9">
              Även där är det regionala samarbetet och att handeln kan flöda
              fritt över gränserna av alldeles avgörande betydelse, liksom att
              vi kan bidra till att bygga en bättre infrastruktur på olika sätt,
              att vi kan se till att utbildningssystemet i Afghanistan kan tillhandahålla
              alla dem som måste kunna göra insatser för att detta land ska
              fungera i framtiden.
            </seg>
            <seg n="1f526cd8">
              Där kommer också de svenska biståndsinsatserna viktiga, viktiga,
              viktiga under de år som har gått, men än viktigare i framtiden.
              Vi har som ett av få länder förpliktat oss både att utöka dem
              och att respektera att vi ska göra stora delar av detta genom
              den afghanska statsapparaten. Den är icke fullständig och perfekt,
              förvisso inte, men skjuter vi den åt sidan och gör allting vid
              sidan av den har den heller aldrig några möjligheter att bli det
              som vi vill att den ska bli.
            </seg>
            <seg n="3fb9be94">
              Sedan måste vi göra mer för att ta itu med den viktiga uppgiften
              att bekämpa drogproduktionen och droghandeln. Det är ingen tvekan
              om att detta är den huvudsakliga orsaken till den korruption som
              vi ser grassera i delar av det afghanska samhället. Har man 90
              procent av världens produktion av opium produceras det svarta
              miljarder som spolar runt både i det afghanska samhället och i
              många andra nationer, inklusive vår egen. Här måste det internationella
              samfundet vara berett att göra mer och effektivare under åren
              som kommer.
            </seg>
            <seg n="2cf0ace0">
              Mycket återstår. Det blir konferenser i Tokyo, i Chicago och
              i Wien för att tala om finansieringen, för att tala om att göra
              mer för att bekämpa drogerna.
            </seg>
            <seg n="c6dd6e81">
              Det vi vill se från svensk sida är ett brett, starkt och långsiktigt
              internationellt engagemang för Afghanistan. Det leder fram till
              den naturliga slutsatsen att vi måste vara med. Vi kan inte predika
              vad andra ska göra och sedan mäla oss ut. Då är de insatser som
              också svenska soldater gör kanske små i det historiska sammanhanget,
              men de visar Sveriges vilja att också göra det vi vill ska göras
              av andra för detta lands framtid.
            </seg>
            <seg n="af4cc60a">
              Jag tycker att det var viktigt som sades av både Allan Widman
              och andra om betydelsen av de insatser som har gjorts av svenskar
              som har varit verksamma där, också de offer som detta har krävt,
              också den manifestation som det innebär att vi får ett mycket
              brett politiskt stöd i denna riksdag för denna insats. Det är
              svensk tradition, både brett stöd och breda internationella engagemang.
              Men då är det viktigt att vi är med. Jag tackar för det stöd som
              jag hoppas att denna politik också kommer att få.
            </seg>
          </u>
          <note type="speaker" n="5d671fda">
            Anf. 22 HANS LINDE (V) replik:
          </note>
          <u who="hans_linde_857e1f" xml:id="i-831bea4f43c43b1b-7" n="dea5b4a7">
            <seg n="ebebb6a9">
              Herr talman! Självklart kommer det att ta lång tid att bygga
              fred i Afghanistan. Inte ens om vi skulle bifalla Vänsterpartiets
              reservation i morgon kommer vi i övermorgon att kunna se val i
              Afghanistan som har samma standard som i Västmanland, mödravård
              med samma standard som den i Närke eller skolor med samma standard
              som de som finns på Gotland.
            </seg>
            <seg n="391c617d">
              Nu har det gått tio år. I snart ett decennium har det funnits
              svenska soldater i Afghanistan. Då måste man väl ändå på centrala
              punkter kunna visa att utvecklingen går åt rätt håll. Låt oss
              då titta på några av de argument vi gång på gång har hört från
              riksdagens talarstol och utrikesminister Carl Bildt för att motivera
              insatsen. Vi har fått höra att svenska soldater är i Afghanistan
              för att skapa säkerhet. I dag har vi till och med fått höra att
              det är fredsstyrkor i Afghanistan. Men säkerhetsläget har försämrats.
              För varje år som det har funnits svenska soldater i Afghanistan
              har antalet civila dödsoffer ökat i Afghanistan. Vi ser hur fler
              och fler människor kommer också till vårt eget land som flyktingar
              undan detta krig. Freden har blivit alltmer avlägsen för varje
              år som har gått med ISAF-insatsen i Afghanistan.
            </seg>
            <seg n="497734bd">
              Man har sagt att man är i Afghanistan för att bidra till demokratisering,
              men regeringen skriver själv i propositionen att MR-situationen
              är utomordentligt allvarlig. Det behövs inte någon svartmålning
              från mig som kritiker av den svenska insatsen. Det räcker att
              läsa regeringens proposition.
            </seg>
            <seg n="1aa29da6">
              Man har sagt att man är i Afghanistan för att bistå med utvecklingsinsatser
              och ge bistånd. Men ingen kan vara nöjd med den sociala utvecklingen
              i Afghanistan när efter tio år av utländska internationella insatser
              60 procent av afghanerna lever i fattigdom. Många gånger har man
              i kammaren beskrivit detta krig som ett krig för de afghanska
              kvinnorna. Men vi kan konstatera att ingenstans på jorden finns
              så många kvinnor som inte kan läsa eller skriva som just i Afghanistan.
              På punkt efter punkt har man inte nått målet med insatsen. Man
              har inte lyckats vända utvecklingen. Varför väljer man från den
              borgerliga regeringens sida att fortsätta med en insats som inte
              lyckats på centrala punkter?
            </seg>
          </u>
          <note type="speaker" n="b12895b5">
            Anf. 23 Utrikesminister CARL BILDT (M) replik:
          </note>
          <u who="unknown" xml:id="i-24223ac54a8841e7-4" n="9161e34d">
            <seg n="a4d33c54">
              Herr talman! Jag vet inte om Hans Linde har rätt i sina siffror,
              men låt oss utgå från att han har det och att 60 procent lever
              i fattigdom. Då vågar jag påståendet att för 1015 år sedan var
              det 95 procent. Har vi så väl lyckats att börja lyfta upp ett
              land i så svåra omständigheter ur fattigdom är det faktiskt ett
              mycket bra resultat vi har uppnått om Hans Lindes siffror stämmer.
              Det vet jag inte om de gör.
            </seg>
            <seg n="ef81336b">
              Tio år när det gäller utvecklingen för ett land som Afghanistan
              är en relativt kort tid. Ingen kan förneka att det finns problem
              eller att vi har uppnått mycket. Men det är inte det frågan handlar
              om. Det finns en stor internationell insats. Vi vill att den ska
              vara bredare och bättre. Men det uppnår vi inte genom att bara
              ge oss i väg. Hans Linde står där i en allians med Sverigedemokraterna
              och talibanerna. Den är inte formell, men den är de facto. Det
              är den sidan du står på, inte på den sida där alla vi står som
              försöker göra det bättre för Afghanistan, som inser svårigheterna
              och utmaningarna, som vill göra det ännu bättre, men som inte
              vill svika de människor som faktiskt sätter tilltro och förhoppningar
              till vad vi försöker åstadkomma. Det skulle bli ett stort svek.
              Du borde själv tänka efter vilka dina allierade är i denna svekpolitik
              mot Afghanistan.
            </seg>
          </u>
          <note type="speaker" n="76d025b3">
            Anf. 24 HANS LINDE (V) replik:
          </note>
          <u who="hans_linde_857e1f" xml:id="i-831bea4f43c43b1b-8" n="dea5b4a7">
            <seg n="7fa24888">
              Herr talman! Om jag hade sjunkit till samma nivå i debatten som
              utrikesministern precis har gjort hade jag försökt utmåla och
              sammanklumpa Carl Bildt, de borgerliga partierna, Socialdemokraterna
              och Miljöpartiet med den långa raden av krigsherrar som i dag
              stöder regeringen i Afghanistan. Dessa krigsherrar har så mycket
              blod på sina händer att de troligtvis bara kan konkurrera med
              talibanerna själva. Men jag sjunker inte till den nivån. Det här
              är en seriös debatt och vi ska fatta några av de viktigaste besluten
              i riksdagen.
            </seg>
            <seg n="68868fdb">
              Carl Bildt säger att det är ett svek från Vänsterpartiets sida
              att byta strategi. Jag säger att det är precis tvärtom. Att fortsätta
              med en strategi som i tio år inte uppnått sina mål, som inte har
              bidragit till att minska antalet dödade civila och som inte har
              bidragit till att föra Afghanistan närmare fred, är att svika
              det afghanska folket, att blunda för misstagen.
            </seg>
            <seg n="6f9996b0">
              Låt oss vara ärliga. Visst har det uppnåtts framgångar. Carl
              Bildt säger att vi har uppnått mycket i Afghanistan. Vilka är
              detta vi? Vem är det som har uppnått framgångarna? Det kanske
              kommer som en nyhet för Carl Bildt, men det är inte soldater som
              bekämpar fattigdom. Det är inte soldater som utbildar nya barnmorskor
              i Samangānprovinsen. Det är inte soldater som bygger och driver
              skolor i Mazar-e-Sharif, som ger utbildning till barn med funktionsnedsättningar.
              Det är civila biståndsorganisationer som gör detta med en uttrycklig
              önskan att de militära insatserna ska hållas så långt bort som
              möjligt från deras verksamhet.
            </seg>
            <seg n="a672d6f8">
              Ta inte åt dig äran av det fantastiska arbete som civila biståndsarbetare
              i dag gör i Afghanistan. Vi har inte uppnått mycket, Carl Bildt.
              De civila biståndsorganisationerna har uppnått mycket i Afghanistan,
              och för det ska de ha vårt tack.
            </seg>
          </u>
          <note type="speaker" n="b1c15838">
            Anf. 25 Utrikesminister CARL BILDT (M) replik:
          </note>
          <u who="unknown" xml:id="i-24223ac54a8841e7-5" n="9161e34d">
            <seg n="a040263d">
              Herr talman! Om det är så som Hans Linde säger, att vi har minskat
              fattigdomen så mycket att det är bara 60 procent kvar när vi började
              med i stort sett 100, är det självklart att det inte bara är med
              hjälp av soldaterna. Men detta hade aldrig varit möjligt utan
              den internationella säkerhetsinsatsen. Utan den internationella
              säkerhetsinsatsen hade detta land fortfarande varit styrt av talibanerna.
              Så är det. Det är talibanerna som är alternativet, och som var
              alternativet för tio år sedan, och som vi försöker att trycka
              tillbaka.
            </seg>
            <seg n="8f653168">
              Hans Linde talar om civila offer. Jag har tittat på FN:s statistik
              och vilka som svarar för de civila offren. Det är huvudsakligen
              talibanerna som svarar för dem. Då ska vi inte stå passiva. Då
              ska vi skydda människorna mot det våld som riktas mot skolor,
              sjukhus och demokratiskt valda politiker. Då ska vi också välja
              vilka som är våra allierade.
            </seg>
            <seg n="2cb853b6">
              Hans Linde talar om att vi är allierade med krigsherrar. Det
              sade han i sitt anförande. Han försöker svartmåla detta som Natopolitik,
              och det är ungefär det hemskaste man kan tänka sig i Hans Lindes
              värld. Då är det rimligt att vi tittar på vilka som är Hans Lindes
              faktiska allierade. I denna kammare är Hans Lindes faktiska allierade
              Sverigedemokraterna. I den afghanska verkligheten är Hans Lindes
              faktiska allierade talibanerna. Det är inte hedervärt och det
              är inte trevligt att höra det, men inte desto mindre sant.
            </seg>
          </u>
          <note type="speaker" n="941905fe">
            Anf. 26 ÅSA LINDESTAM (S):
          </note>
          <u who="asa_lindestam_726066" xml:id="i-d4271fb72d236a27-0" n="7ab8d869" next="i-c096a2b5008b88da-0"/>
          <note n="1db9de65">
            Herr talman! Jag vill börja med att yrka bifall till förslaget
            i utskottets betänkande och avslag på samtliga reservationer.
          </note>
          <u who="asa_lindestam_726066" xml:id="i-c096a2b5008b88da-0" n="7ab8d869" prev="i-d4271fb72d236a27-0">
            <seg n="73e0e6b8">
              Nu har vi från talarstolen hört om det folkrättsliga stödet,
              om FN och säkerhetsrådet, om regeringen Karzai, om korruptionen
              och osäkerheten i landet. Vi har också hört om Sveriges långsiktiga
              roll.
            </seg>
            <seg n="7e30878f">
              Jag vill säga att jag också har varit i Afghanistan. När jag
              var där träffade jag barn i skolor. Jag såg också, precis som
              Mikael Oscarsson beskrev, de fantastiskt lysande ögonen och lusten
              till kunskapen som fanns i landet. Jag kunde också se flickor
              som fick gå i skolan och fick möjligheten till utbildning. Jag
              hade också möjligheten att prata med familjer som hade som högsta
              mål att deras barn skulle få utbildning. Jag kunde också växla
              några ord med barnen på engelska, om än knackig engelska eftersom
              de var i nio- till tioårsåldern. Men de kunde säga några ord på
              engelska. Visst har det ändå hänt någonting.
            </seg>
            <seg n="622848fd">
              Nu står vi inför en transition i landet. Vi ska finnas där, fast
              lite bakom. Vi ska inte leda, utan vi ska stödja och rådgiva.
              Afghanistan självt ska klara av detta. De ska öva under vårt överinseende.
              De ska få rådgivning av oss vi ska finnas där. OMLT, de styrkor
              som tidigare stridit tillsammans med afghanerna, sida vid sida,
              ska ge råd och stöd.
            </seg>
            <seg n="eeabb52f">
              Vi ska alltså finnas där långsiktigt för en civil insats. Men
              hur skapar man egentligen ett demokratiskt land? Jag tror att
              den stora idén är skolan. Självklart ska de flesta gå i skolan.
              Men vi måste också ha ett fungerande samhälle runt omkring, en
              fungerande polis, ett fungerande rättsväsen, inte ett samhälle
              där någon annan ska sitta i fängelse för det som en familjeförsörjare
              har gjort. Så kan det gå till i Afghanistan; någon annan kan ta
              straffet i dag.
            </seg>
            <seg n="ab3d7251">
              Det måste vara rättvisa val, där var och en kan välja utifrån
              vad den har för situation och övertygelse om framtiden i landet.
            </seg>
            <seg n="c60005f0">
              Vi ska alltså finnas där, och det gör vi. Vi har en stab, en
              chef och ett förband. De ska nu vakta, eskortera, lämna underrättelser,
              ge sjukvård och sköta logistik. Under 2011 har vi tillfört en
              helikopterenhet. Den består av två räddningshelikoptrar för medicinsk
              evakuering. Vi har länge sagt här i kammaren att de behövs.
            </seg>
            <seg n="d86f7a12">
              Vi har där också två taktiska obemannade flygfarkoster, TUAV,
              som kan flyga på låg höjd över ytor och rapportera om vad de ser.
            </seg>
            <seg n="289c43df">
              OMLT som funnits tillsammans med förbanden har hittills tagit
              en stor risk. De har funnits med ute på fälten, och de har följt
              den afghanska armén på nära håll och stött denna.
            </seg>
            <seg n="e2793980">
              De här militära rådgivarna i dag, som är svenskar, är våra hjältar.
              De ska nu byta roll och bli instruktörer i afghanska arméns stabs-
              och funktionsskolor. Det är ett stort steg för dem. Vi är mycket
              tacksamma för det jobb som de gjort.
            </seg>
            <seg n="15ad893a">
              Campen delar vi just nu med Finland som har 195 personer på plats.
              De har ett skyttekompani och förstås också en stab och en ställföreträdande
              chef, som finns i vårt PRT. Men efter år 2014 är det civila verkligen
              i fokus.
            </seg>
            <seg n="a98fb249">
              Jag hoppas att jag får fler möjligheter att åka till Afghanistan
              och skulle just nu av hela mitt hjärta vilja önska alla där nere
              lycka till. Jag tänker på alla dem som tidigare varit där nere
              och på dem som just nu finns där nere.
            </seg>
            <seg n="37d6baf2">
              Voteringen i detta ärende sker på onsdag, inte i morgon. Men,
              som sagt, lycka till alla ni som finns där nere!
            </seg>
          </u>
          <note n="6210501b">
            I detta anförande instämde Clas-Göran Carlsson (S).
          </note>
          <note type="speaker" n="5afa4ebd">
            Anf. 27 BODIL CEBALLOS (MP):
          </note>
          <u who="bodil_ceballos_02855b" xml:id="i-24b4a63d0b981a58-0" n="d9b3066b">
            <seg n="31fb05c5">
              Herr talman! I torsdags och fredags träffade jag Tahira Abdullah,
              en välkänd freds- och MR-aktivist från Pakistan. Hon var hitbjuden
              av FN-förbundet och talade bland annat på ett av dem organiserat
              seminarium på Myntkabinettet i Helsingfors.
            </seg>
            <seg n="0fd6ea4f">
              Tahira var mycket kritisk till den pågående insatsen i Afghanistan
              som spiller över på Pakistan och ansåg att västs trupper så fort
              som möjligt bör dras tillbaka. Ni förlorade kriget för länge sedan,
              är hennes uppfattning. Tahira tycker lika illa om talibanerna,
              som redan utfärdat fyra fatwor mot henne, som hon tycker om amerikanerna.
            </seg>
            <seg n="632cf1ec">
              Lösningen hade i stället varit stöd till utveckling i landet
              och möjligheter för människor att försörja sig. Det är kanske
              inte så konstigt att Tahiras slutsats är denna. Hon bor nära inpå
              och förstår kulturen på ett annat sätt än vi gör. Hon ser också
              konsekvenserna av det misslyckade kriget mot talibanerna i både
              Afghanistan och Pakistan.
            </seg>
            <seg n="114a9efd">
              Tahira var också oroad över den civilmilitära samverkan som hon
              menar gör att civila utsätts för fara. Det är för övrigt detsamma
              som FN-organet för katastrofhjälp, Ocha, i alla sammanhang hävdar.
              De vill inte bli eskorterade av militär vare sig i Afghanistan
              eller till Libyen, som EU försökt få dem att vilja och som militären
              brukar hävda är nödvändigt för Ochas och biståndsarbetares säkerhet
              när de bland oss beslutsfattare försöker sälja in idén om denna
              eskortverksamhet.
            </seg>
            <seg n="a68be7b5">
              Den slutsats som Tahira kommit till sammanfaller med Miljöpartiets.
              Vi menar nämligen också att kriget förlorades för länge sedan
              och att ett fredligt Afghanistan måste byggas inifrån, av afghanerna.
              Det behövs utbildning, och det behövs ett gott politiskt ledarskap
              på alla politiska nivåer. Det behövs även ett fungerande rättsväsen
              och en fungerande polis som kan lagföra dem som begår brott detta
              i stället för att vi ska skicka utländska trupper för att jaga
              kriminella gäng.
            </seg>
            <seg n="ffa8f86f">
              Oerhört viktigt är att skapa möjligheter för människor att försörja
              sig hederligt så att de slipper rekryteras av talibaner, narkotikaligor
              eller kriminella gäng. Särskilt viktigt är det att stärka kvinnors
              och flickors möjligheter till utbildning och försörjning.
            </seg>
            <seg n="af72325a">
              Sist men inte minst behöver de olika biståndsgivarnas olika projekt
              samordnas så att de hänger ihop och inte spretar åt alla håll.
            </seg>
            <seg n="daf6fe28">
              Den militära närvaron får inte innebära att civila utsätts för
              risker. Ingen mottagare av svenska utvecklingsinsatser ska behöva
              känna rädsla för att ta emot, riskera, repressalier från olika
              grupper.
            </seg>
            <seg n="075622c5">
              I korta drag är det innebörden av de rekommendationer som den
              överenskommelse om civila insatser som regeringen, Miljöpartiet
              och Socialdemokraterna gemensamt träffade i augusti. Det gjorde
              vi efter att först mycket ha ägnat oss åt kunskapsinhämtning och
              diskuterande under hela våren och sommaren.
            </seg>
            <seg n="62af6117">
              När Miljöpartiet förra hösten beslutade sig för att stödja regeringens
              förslag om en förlängning av den svenska truppens närvaro i Afghanistan
              var ökat fokus på civila insatser, till förmån för en gradvis
              nedtrappning av svensk trupp, en av de viktigaste frågorna. Vi
              ville också ha en civil ledning för de samlade insatserna för
              både de civila och de militära insatserna. Samtidigt vill vi ha
              ett ansvarsfullt tillbakadragande.
            </seg>
            <seg n="92f0b490">
              När jag under våren besökte trupperna i Mazar-e Sharif upptäckte
              jag snart att min bild av vad en civil ledning innebär skilde
              sig mycket från hur militären tolkade uppdraget. Frågan om hur
              den civila ledningen kommer att utformas har också varit föremål
              för skilda meningar under året. För att förtydliga vad som ska
              gälla har utskottet följande text i betänkandet:
            </seg>
            <seg n="61a69e5d">
              Utskottet välkomnar att den samlade svenska insatsen i norra
              Afghanistan övergår till civil ledning under första halvåret 2012.
              Det hittillsvarande företrädesvis militära svensk-ledda Provincial
              Reconstruction Team (PRT) i Mazar-e Sharif avvecklas då och ersätts
              av en civilt ledd struktur, Transition Support Team (TST). Den
              övergripande civila ledningen är inte minst en viktig politisk
              signal till afghanerna om att säkerhetsansvaret nu gradvis övergår
              till dem och att Sveriges fortsatta närvaro inriktas på att stödja
              denna övergång med främst civila medel. Utskottet anser i likhet
              med regeringen att det är av stor vikt att se helheten av det
              svenska engagemanget i norra Afghanistan, där Sverige för närvarande
              har både militär trupp och en civil representation, men där biståndet
              ökar och de civila insatserna får en alltmer framträdande roll
              i takt med att det svenska militära bidraget minskar. Stöd till
              demokratisk utveckling och fattigdomsbekämpning är den överordnande
              målsättningen för de svenska insatserna, och stöd till förbättrad
              säkerhet är ett led i att uppnå detta. En övergång till civil
              ledning under 2012 av de samlade svenska insatserna i norr förstärker
              ytterligare denna inriktning. Det är dock av central betydelse
              att biståndsinsatserna genomförs på ett sätt som inte bidrar till
              sammanblandning med de militära insatserna.
            </seg>
            <seg n="8df36ba8">
              Herr talman! Jag vill understryka att stöd till demokratisk utveckling
              och fattigdomsbekämpning är den överordnade målsättningen för
              de svenska insatserna. Det måste vara den civila ledningens ledstjärna
              i arbetet. Bara genom utbildning och fattigdomsbekämpning kan
              afghanerna nå en för framtiden hållbar fred och få möjlighet att
              leva i ett demokratiskt samhälle.
            </seg>
          </u>
          <note n="938a4ea0">
            Med detta yrkar jag bifall till utskottets förslag i betänkandet.
          </note>
          <note type="speaker" n="e3e80a0a">
            Anf. 28 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-b8a47f0c250fd47c-0" n="64a519bb">
            <seg n="fa450836">
              Herr talman! Vi i Sverige har deltagit och deltar i en insats
              i Afghanistan, inte minst med den afghanska regeringens goda minne
              helt enkelt inbjudna, med tydligt stöd av FN.
            </seg>
            <seg n="46e1db43">
              Ibland, herr talman, låter det i den här debatten nästan som
              att vi från den svenska riksdagens sida tvingat oss på den afghanska
              regeringen, men så är det inte. Vi är i Afghanistan för att bygga
              ökad säkerhet, åtminstone försöka bidra till det men också till
              en ekonomisk och demokratisk utveckling för människorna i Afghanistan,
              inte minst i vårt Mazarområde.
            </seg>
            <seg n="bc0992da">
              I debatten här låter det också som att tio år är en jättelång
              tid för att nå resultat. Men precis som tidigare sagts: Det tar
              tid att nå resultat. Demokrati byggs inte snabbt. Det kommer vi
              att få se i Nordafrika och på många andra ställen precis som vi
              sett i vårt land. Det är klart att det tar tid också i Afghanistan.
            </seg>
            <seg n="685479f8">
              Fred är inte heller någonting som snabbt nås. Det finns, herr
              talman, alltför många exempel på just detta. Afghanistan är självfallet
              inget undantag.
            </seg>
            <seg n="2eefca9c">
              När Hans Linde talar om tio år av misslyckanden låter det som
              att historien började för tio år sedan. Så är det ju inte.
            </seg>
            <seg n="a31b3628">
              Som tidigare sagts är det trist att inte lyfta fram de framgångar
              som ändå gjorts. När flickorna får utbildning det är en ökning
              från 3 procent till 36 procent när det gäller dem som i dag deltar
              i grundläggande utbildning är det en del i byggandet av en bättre
              framtid. Det är ju så vi jobbar med utvecklingsarbete i många
              andra sammanhang och i så många andra länder.
            </seg>
            <seg n="e03eab08">
              Jag funderar också på vad alternativet är. Hur ser alternativet
              ut? Skulle framgång födas och följa av att Sverige, som Hans Linde
              vill, lämnar 2013? Skulle då demokrati åstadkommas? Skulle fler
              få utbildning? Och varför skulle bara Sverige lämna? Skulle inte
              alla omedelbart lämna? Jag funderar också på om det hade varit
              bättre om talibanerna hade fortsatt de här ytterligare tio åren.
              Hade då fler flickor fått utbildning? Hade fler flickor och kvinnor
              fått möjlighet till en bra och säker förlossning? Jag tror inte
              det.
            </seg>
            <seg n="0d83c705">
              Jag tog del av Horia Mosadiqs kommentar. Hon är afghansk kvinnorättsaktivist
              och forskar på Amnesty International. Hon ger en tydlig signal
              till oss alla: Hon hoppas att det internationella samfundet inte
              ska göra som Sovjet när de lämnade Afghanistan. Nästan tio år
              av inbördeskrig följde på det uttåget, och på det afghanska talibaner.
              Låt oss inte göra om dessa misstag! Låt oss göra någonting bättre
              än det som hände när Sovjet lämnade! Låt oss stödja den afghanska
              regeringen och dess arbete för en ordnad övergång!
            </seg>
            <seg n="8589ed83">
              Det kommer inte att vara lätt. Det finns massor av chanser att
              det blir misslyckanden på nytt och att det kommer bakslag. Så
              är det, och så lär oss historien att utveckling sker. Det får
              dock inte göra oss så modfällda att vi ger upp. Om den afghanska
              regeringen vill att vi ska vara med att stötta och hjälpa dem
              att bygga säkerhet ska vi naturligtvis bidra.
            </seg>
            <seg n="f8d7f811">
              Det innebär inte att vi inte ska stödja civila organisationer.
              Vi har till exempel redan i år en ökning av Svenska Afghanistankommitténs
              insatser med 50 miljoner. Det är bra och viktigt. Vi har en ökning
              som kommer det har framgått tidigare, inte minst av Staffan Danielssons
              inlägg där vi ökar våra biståndsinsatser från 520 miljoner till
              620 miljoner 2014. Det är en signal att vi vill göra annorlunda,
              att vi fortsatt vill vara kvar för att stötta utveckling och demokrati.
            </seg>
            <seg n="d4b3e40b">
              Jag delar också det Bodil Ceballos sade tidigare, nämligen vikten
              av att vi försöker samordna oss så att vi inte är ett problem
              med vårt bistånd utan faktiskt bidrar till en kraftfull utveckling.
              Det är naturligtvis inte enkelt när en budget, som Afghanistans,
              består av 90 procent biståndsmedel. Det är naturligtvis inte bra.
            </seg>
            <seg n="3443c32b">
              Förutsättningen är alltså att minska beroendet av bistånd och
              säkra att man får i gång en ekonomisk utveckling att man får i
              gång företagande och investeringar så att människor vågar tänka
              långsiktigt och vågar investera för jobb som skapar nya möjligheter
              för människorna. Det är möjligheter som under så många årtionden
              trampats sönder av inbördeskrig och stridigheter.
            </seg>
            <seg n="c69bbaa3">
              Självklart är det en politisk lösning som måste till för att
              få fred i Afghanistan. Självklart måste den finnas och få sin
              form inne i Afghanistan men också, precis som utrikesministern
              tidigare nämnde, i den regionala kontexten. Det är nämligen en
              viktig del av problembilden i området.
            </seg>
          </u>
          <note n="adc75c72">
            Med detta, herr talman, yrkar jag bifall till utskottets förslag
            och avslag på reservationerna.
          </note>
          <note type="speaker" n="fe710434">
            Anf. 29 JULIA KRONLID (SD):
          </note>
          <u who="julia_kronlid_bdd5b3" xml:id="i-8684bfced00de3ac-0" n="db7b279d" next="i-c0caae5d558f0191-0"/>
          <note n="6feef3c2">
            Herr talman! Jag vill börja med att yrka bifall till Sverigedemokraternas
            reservationer nr 2 och nr 4.
          </note>
          <u who="julia_kronlid_bdd5b3" xml:id="i-c0caae5d558f0191-0" n="db7b279d" prev="i-8684bfced00de3ac-0">
            <seg n="1cb2fa98">
              Mikael Jansson har tidigare i dag redogjort för vårt ställningstagande
              gällande tillbakadragande av väpnad styrka i Afghanistan. Jag
              tänkte härmed gå närmare in på vår syn gällande biståndsinsatser
              i Afghanistan, som det också läggs fokus på i regeringens proposition
              gällande insatser i Afghanistan.
            </seg>
            <seg n="ddaacaf6">
              Herr talman! Vår starka förhoppning är att viktiga biståndsinsatser
              fortfarande kan vara kvar och göra nytta för befolkningen i landet.
              Till exempel har Svenska Afghanistankommittén verkat i landet
              i 30 år och klarat av att genomföra insatser innan några trupper
              fanns i landet. Det är dock viktigt att komma ihåg att framtiden
              är mycket oviss i Afghanistan, och läget är instabilt. Det är
              svårt att förutse effekterna av vissa biståndsinsatser.
            </seg>
            <seg n="5bf1032a">
              Samtidigt är Afghanistan ett av världens fattigaste länder, och
              civilbefolkningen befinner sig i ett mycket utsatt läge. I vår
              biståndsbudget föreslår vi ett kraftigt ökat stöd till UNHCR och
              humanitära insatser bland annat för att vi ser att det vid behov
              kan behöva ges ett utökat stöd till de flyktingar som finns i
              Afghanistan och dess närområde.
            </seg>
            <seg n="2bb62454">
              Vi anser även att organisationer i det civila samhället som har
              ett gott samarbete med lokalbefolkningen i landet utför ett viktigt
              arbete i Afghanistan. Under förutsättning att säkerhetsläget är
              sådant att organisationer i det civila samhället kan verka utan
              risker anser vi även att långsiktiga insatser riktade till de
              mest fattiga och utsatta i Afghanistan ska kunna fortsätta verka.
            </seg>
            <seg n="7b9765b2">
              Herr talman! I regeringens proposition gällande ISAF framgår
              det att det svenska biståndet ska anpassas efter åtaganden i givarsamfundet,
              att vi senast 2012 ska kanalisera minst 50 procent av biståndet
              genom den afghanska regeringens system samt att Sverige är på
              god väg att uppnå detta mål. Vi i Sverigedemokraterna reagerar
              här och ställer oss kritiska till att kanalisera svenska biståndsmedel
              via den afghanska regeringens system.
            </seg>
            <seg n="fee89c92">
              I propositionen framgår det att få framsteg har åstadkommits
              gällande den afghanska myndighetens kapacitet att hantera ökade
              resursflöden. Det finns också rapporter om omfattande korruptionsproblem
              och pengar, däribland biståndsmedel, som forslas ut ur landet
              med risken att stödja både knarkhandel och terrornätverk.
            </seg>
            <seg n="bbfe135f">
              Trots miljarder av utländskt bistånd till Afghanistan är det
              tyvärr så att mycket av dessa resurser inte kommer de fattigaste
              människorna till del. Om biståndspengar ska kanaliseras via den
              afghanska regeringens system anser vi att kraven mot korruption
              kraftigt måste skärpas, i stället för att vi blundar för de problem
              som finns.
            </seg>
            <seg n="d7d7058d">
              I propositionen framgår att Sverige ger bistånd till central
              nivå och nationella program. Tidigare i augusti, när vi fick rapporten
              om den nya Afghanistanstrategin från Alliansen, Socialdemokraterna
              och Miljöpartiet, fick vi besked om att bistånd till de nationella
              programmen på grund av omfattande problem med korruption inte
              skulle öka. Frågan vi ställer oss är varför man över huvud taget
              ska fortsätta ge stora medel till program där det förekommer stora
              problem med korruption.
            </seg>
            <seg n="6611bd39">
              Herr talman! Sverigedemokraterna vill se ett bistånd som når
              fram till de mest fattiga och utsatta i landet. Det tror vi inte
              uppnås genom att kanalisera biståndet via den afghanska regeringen.
              Några av de mest utsatta i landet är kvinnor och barn, och vi
              har tidigare i denna debatt fått höra fruktansvärda rapporter
              om till exempel den höga mödradödligheten i landet. Insatser inriktade
              på hälsa och skydd för kvinnor och barn anser vi vara av vikt.
            </seg>
            <seg n="cc3afd92">
              Vi anser dock att regeringen inte ska kanalisera svenska bistånd
              via den afghanska regeringen utan att man i stället bör prioritera
              humanitärt bistånd genom UNHCR samt via organisationer i det civila
              samhället främst Svenska Afghanistankommittén, som utför ett mycket
              gott arbete med att till exempel anställa lokalarbetare för olika
              insatser.
            </seg>
            <seg n="9678be6e">
              Inom ramen för vår biståndsbudget, som kommer att debatteras
              senare i dag, föreslår vi ett utökat stöd till organisationer
              i det civila samhället. Här är vår önskan att rikta en del av
              dessa anslag även till Svenska Afghanistankommittén och andra
              organisationer i det civila samhället i Afghanistan.
            </seg>
            <seg n="194a5635">
              Jag vill avsluta med att säga att även om vi ifrågasätter möjligheterna
              till framgång med de militära insatserna i Afghanistan, vilket
              Mikael Jansson tidigare redogjorde för, ifrågasätter vi inte våra
              svenska soldaters goda intentioner och goda försök att uppnå en
              fredlig utveckling i Afghanistan. Jag vill rikta all heder till
              de svenska soldaternas insatser.
            </seg>
          </u>
          <note n="e1ac94ca">
            Jag yrkar återigen bifall till Sverigedemokraternas reservationer
            nr 2 och nr 4.
          </note>
          <note n="4667414b">
            I detta anförande instämde Mikael Jansson (SD)
          </note>
          <note type="speaker" n="553e45d7">
            Anf. 30 MIKAEL OSCARSSON (KD) replik:
          </note>
          <u who="mikael_oscarsson_725142" xml:id="i-7dbd7cf37b07f832-1" n="e7679c8f">
            <seg n="03c7c94b">
              Herr talman! Jag skulle vilja ställa två frågor till Julia Kronlid.
            </seg>
            <seg n="c7564146">
              Du talar dig varm för att det behövs mer biståndsinsatser i Afghanistan.
              Hur går det ihop med att ni samtidigt vill dra bort trupperna?
              Hur ska det gå till? Är det inte militär närvaro som möjliggör
              biståndsinsatser?
            </seg>
            <seg n="107c2d98">
              Den andra frågan, herr talman, blir jag inte riktigt klok på.
              Julia Kronlid säger å ena sidan att biståndet ska ökas medan ni
              å andra sidan har föreslagit en kraftig minskning av biståndet.
              Sverige ger i dag en procent av bnp, men ni har föreslagit en
              sänkning till 0,7 procent. Hur går det ihop, Julia Kronlid?
            </seg>
          </u>
          <note type="speaker" n="b44c143b">
            Anf. 31 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-b03c978ef4827741-0" n="db7b279d">
            <seg n="513f5819">
              Herr talman! Först den första frågan, att militär närvaro möjliggör
              bistånd. Ja, detta är en stor fråga: Behövs det militär närvaro
              för att man ska kunna genomföra insatser säkert? Det är ingen
              lätt fråga. Men jag har själv pratat med representanter från till
              exempel Svenska Afghanistankommittén som har verkat där i 30 år
              och som har människor från Afghanistan som arbetar och får löner.
              De har goda relationer med befolkningen och ser inte att det är
              avhängigt militära insatser. Jag sade också i mitt anförande att
              en förutsättning för att de ska kunna fortsätta verka är att säkerhetsläget
              tillåter det. Men vi har goda förhoppningar att de ska kunna göra
              det och att det inte är avhängigt militära insatser, för de verkar
              på ställen där det inte finns militärer.
            </seg>
            <seg n="d62d582a">
              Fråga två om att vi vill minska biståndet: Ja, men vi ger fortfarande
              2530 miljarder i bistånd varje år. Mikael Oscarsson är välkommen
              att lyssna på vår debatt senare i dag där jag kommer att redogöra
              för hur våra prioriteringar inom biståndet kommer att se ut. Till
              exempel vill vi öka biståndet till svenska organisationer i det
              civila samhället, för det är många insatser som vi har väldigt
              gott förtroende för. En av de svenska organisationer som verkar
              i Afghanistan är ju Svenska Afghanistankommittén.
            </seg>
          </u>
          <note type="speaker" n="f373857a">
            Anf. 32 MIKAEL OSCARSSON (KD) replik:
          </note>
          <u who="mikael_oscarsson_725142" xml:id="i-7dbd7cf37b07f832-2" n="e7679c8f">
            <seg n="aae017da">
              Herr talman! Julia Kronlid säger att det här inte är en lätt
              fråga, och det är det inte. Hon säger också att hon har goda förhoppningar.
              Men man kan inte leva på goda förhoppningar. Ska man verka i Afghanistan
              och göra en insats i det läge som är och som har varit historiskt
              är man naiv om man tror att man å ena sidan kan plussa på biståndet
              och å andra sidan dra undan möjligheterna att vara där. Det är
              bra att den här diskussionen kommer fram, för jag tycker att det
              är en inkonsekvens.
            </seg>
            <seg n="5eb12b97">
              Jag tycker också att det är ledsamt att Sverigedemokraterna inte
              vill stå bakom enprocentsmålet i vårt bistånd.
            </seg>
          </u>
          <note type="speaker" n="af44843c">
            Anf. 33 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-b03c978ef4827741-1" n="db7b279d">
            <seg n="91e41af2">
              Herr talman! Jag uppfattar inte att jag fick så mycket mer av
              en fråga, men jag ska försöka utveckla detta ytterligare. Som
              jag sade har biståndsorganisationer verkat i landet och kunnat
              nå ut med biståndsinsatser utan militära insatser innan militären
              ens var där. Därför anser vi att biståndsinsatserna kan fortsätta.
              Ibland kan en inblandning av militären till och med utgöra en
              ökad säkerhetsrisk för biståndsarbetare. Därför ser vi inte att
              fortsatta militära insatser i Afghanistan är avhängigt för att
              biståndsarbetare ska kunna fortsätta verka där.
            </seg>
            <seg n="f7b537c8">
              Om Mikael Oscarsson tycker att det är tråkigt att vi vill sänka
              biståndet så finns det mycket inom biståndet som vi anser är viktigt
              för att hjälpa nödlidande människor runt om i världen. Men vi
              anser också att det finns bistånd som kan ifrågasättas, där man
              kan ifrågasätta rimligheten.
            </seg>
            <seg n="0362a080">
              Vi anser att det är viktigt att ta ett helhetsansvar för vår
              svenska ekonomi och också ta ansvar för brister som finns i Sverige.
            </seg>
          </u>
          <note n="21d5cf83">
            Överläggningen var härmed avslutad.
          </note>
          <note n="2271b38b">
            7 § Fortsatt svenskt deltagande i den internationella Kosovostyrkan
            (Kfor)
          </note>
          <note n="0906d27e">
            Föredrogs
          </note>
          <note type="speaker" n="509cdf7f">
            Anf. 34 MIKAEL JANSSON (SD):
          </note>
          <u who="mikael_jansson_78d74b" xml:id="i-7e05d955806fa1b9-1" n="a1371f70" next="i-c05c2bfbda46f3ff-1"/>
          <note n="127dfdc0">
            Herr talman! Jag yrkar inledningsvis bifall till reservationen.
          </note>
          <u who="mikael_jansson_78d74b" xml:id="i-c05c2bfbda46f3ff-1" n="a1371f70" prev="i-7e05d955806fa1b9-1">
            <seg n="8b2e3e9d">
              Demokrati är möjlig när medborgarna har en gemensam identitet
              och en självständig stat. Sverige är lyckligt unnat då vi under
              lång tid haft en gemensam identitet och samma nationsgränser.
              Vi har levt i fredstillstånd sedan 1814. Det är få länder förunnat.
              Det vanligaste är att olika folk har bott i ett och samma område
              över tid, men detta kommer i konflikt när områden åberopas av
              olika folk. Ett sådant område är Kosovo.
            </seg>
            <seg n="6af6babb">
              Serberna flyttade in i Kosovo på 600-talet, och från 1100-talet
              var Serbien en stat med administrativt centrum i Kosovo. Serberna
              har räknat Kosovo som sitt moderområde. Successivt har serberna
              genom krig och invandring förlorat Kosovo.
            </seg>
            <seg n="34ebe4f5">
              År 1998 bröt en väpnad konflikt ut i Kosovo mellan serbisk armé
              och albansk gerilla. År 1999 startade Nato ett bombkrig mot serbiska
              armén i Kosovo. De serbiska styrkorna flydde efter några månader
              Kosovo, varefter Nato förde in trupp. Den internationella styrkan
              Kfor har alltsedan dess säkrat freden.
            </seg>
            <seg n="871dbd9a">
              Kosovo förklarade sig självständigt år 2008, och Sverige har
              tillsammans med ett antal andra länder erkänt Kosovo som nation.
              Inom EU är det dock flera länder som inte erkänner Kosovo, däribland
              Spanien, Grekland, Rumänien och Slovakien.
            </seg>
            <seg n="fbba34fa">
              Under den tid som Kfor har verkat i Kosovo har de flesta serber
              och 90 000 romer fördrivits ur landet. Sammanlagt har ca 250 000
              människor fördrivits ur Kosovo.
            </seg>
            <seg n="cdf68755">
              Delar av den kosovoalbanska gerillan gick efter kriget direkt
              in i polisen. Risken är stor att det på det viset följde med kriminella
              element in i Kosovos poliskår.
            </seg>
            <seg n="cb0e1a12">
              Utvecklingen, ekonomiskt och demokratiskt, i Kosovo har varit
              bristfällig trots bördig jord och stora mineraltillgångar.
            </seg>
            <seg n="3b2ca824">
              Det finns vittnesmål om Kforofficerare som ångrat sitt deltagande
              efter att de sett utvecklingen. De engagerade sig för de mänskliga
              rättigheternas skull men har upplevt en stor besvikelse efter
              kriget. Natos agerande vid Kosovokonflikten bör analyseras så
              att inte samma misstag görs om.
            </seg>
            <seg n="c9403d5c">
              Det är vår uppfattning i Sverigedemokraterna att Kosovos regering
              i dag skulle kunna ta över ansvaret för den stat man själv utropat
              som självständig. Det finns i dag inga yttre eller inre hot som
              inte Kosovos regering själv borde kunna hantera.
            </seg>
            <seg n="67c2dbed">
              Situationen i det nordligaste Kosovo, som är dominerat av serbiska
              bosättningar, är fortfarande instabil. Vid kosovoalbanskt våld
              mot den serbiska minoriteten i nordligaste Kosovo bör allt svenskt
              bistånd till Kosovo dras in.
            </seg>
            <seg n="6a9f06d3">
              Det är Sverigedemokraternas uppfattning att det svenska engagemanget
              i polis-, tull och rättsinsatsmissionen, Eulex, är tillräckligt
              i nuvarande situation och att vårt deltagande i Kfor därför successivt
              kan dras ned.
            </seg>
            <seg n="41324a2e">
              Herr talman! I vårt förslag till riksdagsbeslut säger vi att
              den svenska insatsen inom Kfor ska vara helt avvecklad vid utgången
              av 2012.
            </seg>
          </u>
          <note type="speaker" n="44cf4548">
            Anf. 35 URBAN AHLIN (S):
          </note>
          <u who="urban_ahlin_3d7d45" xml:id="i-e9883bd2e95ec591-3" n="8fadb0f4">
            <seg n="8e9aa3af">
              Herr talman! Låt mig få inleda med att yrka bifall till det sammansatta
              utrikes- och försvarsutskottets förslag till beslut om fortsatt
              svenskt deltagande i den internationella Kosovostyrkan Kfor.
            </seg>
            <seg n="40e9f782">
              Den tidigare talaren berättade bakgrunden till att det finns
              en internationell insats i Kosovo. Man har de senaste åren sett
              att Kosovo mer och mer klarar att ta hand om säkerheten i sitt
              eget område. Därför beslöt man på ett Natomöte 2009 att successivt
              fasa ut insatsen.
            </seg>
            <seg n="e9b7c848">
              För Sveriges del har nedtrappningen skett under ett antal år.
              Nu återstår endast en liten del. Det är 70 soldater som bara kommer
              att ha beväpning för egen säkerhet. Egentligen kan man väl säga
              att propositionen kanske inte ens hade behövt gå genom Sveriges
              riksdag. Riksdagen fattar ju beslut om att sända väpnade soldater
              utomlands, och när det gäller vårt eget skydd, som det nu handlar
              om, är det inte helt uppenbart att det skulle behövas ett riksdagsbeslut.
              Jag tycker emellertid att det är bra att regeringen gått till
              Sveriges riksdag med detta just för att slå vakt om att det ska
              finnas ett riksdagsbeslut i grunden när vi sänder våra soldater
              utomlands. Det är bra att det dessutom finns en så pass bred enighet
              i Sveriges riksdag som nu finns beträffande detta.
            </seg>
            <seg n="1971a38f">
              Framtiden för hela Balkan ligger naturligtvis i att länderna
              i fråga får möjlighet att bli medlemmar av Europeiska unionen.
              Tyvärr har vi sett en del bakslag på den fronten. De allra flesta
              partier i Sveriges riksdag står upp för att vi ska ha en öppen
              dörr så att Serbien, Kosovo och så vidare framöver ska kunna bli
              medlemmar av Europeiska unionen. Det är på det sättet man slutgiltigt
              skapar fred, säkerhet och stabilitet i området. Fram till dess
              kommer det nog att behövas stöd, antingen genom EU-insatsen Eulex,
              som stöder rättsstaten, eller något slags militärt stöd där Kosovo
              i slutändan kanske klarar av att själv ta ansvaret. Men till dess
              krävs det nog internationell närvaro.
            </seg>
            <seg n="a35bac0f">
              Det beslut vi ska fatta i dag går ut på att vi börjar med 70
              soldater och minskar sedan antalet successivt, och i slutet av
              2013 avslutas den svenska insatsen. Då avslutas också en 14-årig
              insats. Vi hade tidigare en debatt om ISAF, som hållit på i tio
              år. Kosovo är en betydligt mindre yta med betydligt färre invånare.
              Det har funnits mycket soldater i området.
            </seg>
            <seg n="6d79583f">
              Efter tio år kan vi se att vi trots allt kommit en bra bit på
              väg. Alla problem är inte lösta. Säkerheten och stabiliteten finns
              inte till hundra procent. När vi avslutar insatsen har det gått
              14 år. Det är därför inte underligt att det tagit lång tid också
              i Afghanistan.
            </seg>
          </u>
          <note type="speaker" n="afaba97e">
            Anf. 36 KARIN ENSTRÖM (M):
          </note>
          <u who="unknown" xml:id="i-24223ac54a8841e7-6" n="9161e34d">
            <seg n="533dc892">
              Herr talman! Jag vill börja med att yrka bifall till utskottets
              förslag och avslag på reservationen. Utskottet förordar ett svenskt
              bidrag bestående av högst 70 personer fram till och med den 1
              april 2012; antalet fasas därefter ut till absolut senast den
              31 december 2013, allt under förutsättning att den relativt positiva
              utvecklingen i hela Kosovo består. Denna minskningstakt av insatsen
              gör det möjligt för Sverige att fortsatt upprätthålla huvuddelen
              av de uppgifter vi i dag har. Det gäller särskilt det regionala
              ramansvaret som vi har från de fem samverkans- och observationsteamen.
            </seg>
            <seg n="7712cb61">
              Det allmänna säkerhetsläget har, som vi vet, förbättrats i Kosovo
              under det senaste årtiondet, men de kosovanska säkerhetsstyrkorna
              behöver fortsatt stöd för att upprätthålla sina egna strukturer.
              Det är därför den fortsatta internationella militära närvaron
              är nödvändig.
            </seg>
            <seg n="b2c2e0be">
              Framöver står Kosovo inför stora utmaningar på det ekonomiska
              och det sociala området. Kombinationen av en mycket ung befolkning,
              med en genomsnittsålder på 25 år, en arbetslöshet på omkring 40
              procent och en låg nivå på investeringar samt ett stort handelsunderskott
              leder till stora påfrestningar för det kosovanska samhället.
            </seg>
            <seg n="e8cfe12a">
              Under sommaren och hösten har motsättningarna i norra Kosovo
              ökat. Det har att göra dels med en mångårig handelsdispyt mellan
              Serbien och Kosovo, dels med frågan om gränskontroller i de serbiskdominerade
              delarna av Kosovo och gränsen mot Serbien. Här måste regeringen
              i Priština göra större ansträngningar för att vinna förtroendet
              hos befolkningen i norr. Det är en uppgift som inte kan lösas
              av den internationella närvaron, utan det ansvaret faller på regeringen
              i Priština.
            </seg>
            <seg n="b196f70d">
              Det har å andra sidan, herr talman, skett framsteg på den politiska
              nivån, i dialogen mellan Priština och Belgrad, mellan Kosovo och
              Serbien; det kallas för dialogen mellan Priština och Belgrad.
              Inom ramen för den dialogen, som leds av EU:s höga representant
              Catherine Ashton, har man nått överenskommelser om bland annat
              formerna för folkbokföring, fastighetsregister, ID-handlingar,
              examensbevis och tullstämplar. Det kanske framstår som väldigt
              tekniskt men är i grunden viktiga framsteg för att underlätta
              förutsättningarna för människor att kunna ha en bra tillvaro i
              båda länderna.
            </seg>
            <seg n="179fb628">
              EU:s största åtagande i Kosovo sker genom rättsstatsinsatsen
              Eulex. Man är djupt involverad i utvecklingen. Insatsen består
              av ungefär 2 700 medarbetare, varav ca 80 civila svenskar, och
              har välkomnats av både Serbien och Kosovo. Insatsen syftar till
              att stödja polis och rättsväsen samt tullverksamhet. I och med
              att EU genom Eulex tagit ett allt större ansvar har det skapats
              förutsättningar för Nato att gradvis reducera styrkenivån.
            </seg>
            <seg n="1a92c265">
              Den allra största utmaningen för Kosovo är att landet just nu
              varken har ett stabilitets- och associeringsavtal eller ett officiellt
              medlemskapsperspektiv i EU. Som Urban Ahlin sade är det vad Kosovo
              behöver. Det känns bra att vi är många som är överens om det i
              denna kammare.
            </seg>
            <seg n="e8cf5751">
              Sverige bedriver ett utvecklingsarbete i Kosovo som syftar till
              att stödja Kosovos närmande till EU. Det arbetet fokuserar på
              miljö och klimat, utbildning samt demokratisk samhällsstyrning
              och mänskliga rättigheter. Det är viktiga delar i arbetet med
              att förbereda Kosovo för ett EU-medlemskap den dag det finns politiska
              förutsättningar för ett sådant och landet svarar upp mot medlemskapskriterierna.
            </seg>
            <seg n="2a8551a4">
              Herr talman! Jag vill avslutningsvis understryka vikten av att
              alla svenska soldater som deltar i fredsfrämjande insatser i detta
              fall handlar det om 70 personer, och de kommer att bli färre alltid
              ska känna att de har ett starkt stöd från denna kammare. Det gäller
              oavsett var insatsen äger rum eller i vilket skede den genomförs.
              Alla insatser som görs för att stärka Sveriges bidrag till internationell
              fred och säkerhet förtjänar det erkännandet.
            </seg>
          </u>
          <note type="speaker" n="48db0a1c">
            Anf. 37 PETER RÅDBERG (MP):
          </note>
          <u who="peter_radberg_0b0188" xml:id="i-88c0d9869d6771a1-3" n="19717a4b">
            <seg n="9d8ae3a7">
              Herr talman! Kosovos väg till ett självständigt land har kantats
              av tuffa förhandlingar och uppslitande tvister med grannländerna
              samt konflikter mellan olika landsdelar som försöker slita isär
              landet. Tyvärr fortgår dessa motsättningar än i dag. Kosovos parlament
              antog en självständighetsförklaring i februari 2008 och lovade
              att genomföra Martti Ahtisaaris förslag, som inte hade vunnit
              gehör i FN:s säkerhetsråd året innan.
            </seg>
            <seg n="5fee0483">
              Tyvärr har motsättningarna under sommaren och hösten ökat i Kosovos
              norra delar. En flerårig handelstvist mellan Serbien och Kosovo
              och frågan om gränskontroll har lett till oroligheter och våldsamheter.
              Här har Kfor och EU:s rättsstatsinsats i Kosovo, Eulex, ett stort
              ansar för att upprätthålla ordning och säkerhet i området. Sverige
              är en del av den säkerheten, och tillsammans med andra länder
              gör vi där ett bra arbete.
            </seg>
            <seg n="42889388">
              Sedan februari i år pågår en dialog mellan Serbien och Kosovo;
              den leds av EU:s höga representant Catherine Ashton. Kosovo har
              svårt att få EU-status eftersom inte alla EU-länder har erkänt
              landet. Kosovo har heller inget stabilitets- och associeringsavtal
              med EU, vilket de övriga länderna på Balkan har. Risken är att
              Kosovo halkar efter de andra länderna på Balkan och övriga EU-länder
              om det inte får ett brett erkännande av samtliga EU-länder.
            </seg>
            <seg n="f9c90b3a">
              Sverige har sedan 1999 bedrivit utvecklingssamarbete i Kosovo,
              och den pågående samarbetsstrategin är inriktad på tre sektioner
              miljö och klimat, utbildning samt demokratisk samhällsstyrning
              och mänskliga rättigheter.
            </seg>
            <seg n="5c402b54">
              I dagsläget deltar 30 länder i Kforstyrkan. Den totala styrkan
              i Kosovo uppgår till ungefär 5 500 personer. Det svenska militära
              bidraget består i dag av 70 personer och utgörs bland annat av
              samverkans- och observationsteam, militära rådgivare, stabsofficerare
              samt erforderliga stödresurser. Efter april 2012 minskas den svenska
              truppen med tio personer, och därefter avtar numerären successivt
              fram till utgången av 2013.
            </seg>
          </u>
          <note n="7610f910">
            Med det, herr talman, yrkar jag bifall till utskottets förslag
            i betänkandet.
          </note>
          <note type="speaker" n="d43e10e7">
            Anf. 38 ALLAN WIDMAN (FP):
          </note>
          <u who="allan_widman_49f05b" xml:id="i-33d6793432bda085-1" n="afb5c90a">
            <seg n="a4f886b0">
              Herr talman! Det har varit en lång debatt i dag om det internationella
              fredsfrämjande arbetet, och vi kan nog erkänna att viss skepsis
              uppstått i världen över huruvida det är möjligt att med bland
              annat militära resurser åstadkomma stabilitet och fred. Därför
              tycker jag att det är viktigt att peka på att insatsen i Kosovo,
              Kforinsatsen, rimligtvis ser ut att lyckas med det, i likhet med
              andra insatser på Balkan under 90- och 00-talet.
            </seg>
            <seg n="84d3e335">
              Herr talman! När man läser den reservation som Sverigedemokraterna
              har inser man att det kanske inte är så stor saklig skillnad om
              det ska vara 70 eller 50 soldater i Kosovo nästa år. Enighet synes
              råda beträffande den utfasning som förestår.
            </seg>
            <seg n="0c1d9b04">
              Det är ändå värt att notera att Sverigedemokraternas reservation
              till ungefär 80 procent handlar om den långa historiska konflikten
              mellan det kristna Europa å ena sidan och det osmanska riket å
              andra sidan. Jag vet inte om det är en tillfällighet eller om
              det finns en djupare tanke bakom. Jag konstaterar att både reservationen
              och det anförande som nyss hölls här av Sverigedemokraterna i
              stort sett utelämnar de missgrepp och onda avsikter som har funnits
              på den serbiska sidan genom åren. USA:s bombkrig mot serberna
              nämns men inte det förtryck under vilket kosovanerna levde under
              den jugoslaviska tiden och inte heller de planer på etnisk rensning
              som de flesta historiker menar ändå fanns när Nato ingrep.
            </seg>
            <seg n="a357082b">
              Jag vill med detta yrka bifall till förslaget i betänkandet.
            </seg>
          </u>
          <note type="speaker" n="1c68d007">
            Anf. 39 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-8e8b2fc61300c9df-0" n="ec473fc2">
            <seg n="b30fd4d5">
              Herr talman! När vi nu glädjande nog kan sätta punkt för en svensk
              fredsinsats ska jag ge en kort historisk exposé, lite i den anda
              som Allan Widman tog upp.
            </seg>
            <seg n="d8d86a9e">
              Kosovo betyder ungefär Koltrastlandet och har liksom Afghanistan
              en lång bakgrund av krig och inbördeskrig, även i modern tid.
              Här har i ett millennium och mer pågått en dragkamp mellan folkslag
              och religioner, mellan kristna serber och muslimska afghaner.
              Under de senaste 100 åren har krig och inbördeskrig hårt drabbat
              det lilla landet med drygt 2 miljoner invånare, varav över 90
              procent med albanska rötter.
            </seg>
            <seg n="dcbaadaa">
              Efter första världskriget ingick Kosovo i det nybildade kungariket
              Jugoslavien, och efter andra världskrigets olika maktskiften och
              förödande strider blev Kosovo en autonom del av den socialistiska
              republiken Jugoslavien. När denna föll samman under fruktansvärda
              etniska strider under 1990-talet blev Kosovo en del av Serbien,
              förtrycket ökade och Nato ingrep för att stoppa övergrepp och
              fördrivningar. Därefter tog den internationella Kosovo Force,
              Kfor, på FN:s mandat över säkerhetsansvaret i Kosovo från 1999.
            </seg>
            <seg n="6cb2b692">
              Situationen är fortfarande spänd i framför allt norra delen där
              befolkningen har serbiska rötter, men utvecklingen i hela Kosovo
              har ändå successivt stabiliserats. Kosovo har utropat sin självständighet
              och FN har uppmanat till dialog mellan Kosovo och Serbien.
            </seg>
            <seg n="5b275e5f">
              Trots att mycket återstår att lösa har stora framsteg gjorts
              sedan 1990-talets kaos och strider i delar av Balkan och i Kosovo,
              och behovet av fredsinsatsen Kfor har successivt minskat. Sverige
              har sedan starten deltagit i Kfor, och svenska soldater har i
              mer än ett decennium gjort viktiga insatser för fred och säkerhet
              i regionen.
            </seg>
            <seg n="7fbf8843">
              En mycket bred riksdagsmajoritet står nu bakom dagens utskottsbetänkande,
              där Sveriges nuvarande styrka på 70 personer successivt minskar
              för att avvecklas senast i slutet av 2013. Centerpartiet hälsar
              självfallet detta med stor tillfredsställelse.
            </seg>
            <seg n="7141c053">
              Det är glädjande att säkerhetsläget i Kosovo har förbättrats,
              det är bra att Sverige i ordnade former kan avveckla sitt deltagande
              i Kfor och det är viktigt att EU fortsätter att stödja Kosovo
              på olika sätt, bland annat genom sitt stöd till en uppbyggnad
              av polis- och rättsväsen.
            </seg>
          </u>
          <note n="24c2adfe">
            Med detta yrkar jag bifall till förslaget i utskottets betänkande
            och avslag på den enda reservationen.
          </note>
          <note type="speaker" n="623953a1">
            Anf. 40 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-ab7a44be67edfe67-0" n="a6173f39">
            <seg n="d89dd52f">
              Herr talman! Det här betänkandet från det sammansatta utrikes-
              och försvarsutskottet som behandlar det fortsatta svenska deltagandet
              i den internationella Kosovostyrkan har på ett relativt kortfattat
              sätt beskrivit den situation vi står inför i dag i Kosovo. Utskottets
              förslag är att vi ska vara kvar med högst 70 personer till den
              1 april 2012, och därefter ska denna numerär successivt trappas
              ned.
            </seg>
            <seg n="b2d780b7">
              Kosovo har under det senaste dryga decenniet varit föremål för
              FN-närvaro för att säkerställa säkerheten efter de oroligheter
              och den konflikt som utbröt 1998. Beslut om att inrätta en internationell
              säkerhetsstyrka togs 1999. Sverige har alltså deltagit sedan starten.
              Vid flera tillfällen har riksdagen tagit beslut om förlängning
              av operationen. Vi har i dag en situation där det svenska bidraget
              består av 70 personer. Det är framför allt samverkan och observation,
              uppbyggnad av säkerhetsstrukturen och andra stödresurser som finns
              där.
            </seg>
            <seg n="569dcf1a">
              Situationen i Kosovo är relativt lugn och utvecklingen går än
              så länge åt rätt håll, även om det fortfarande kan vara oroligt
              i vissa delar av Kosovoområdet. Det innebär att det går att trappa
              ned styrkorna och överlåta mer åt kosovanerna själva att hantera
              säkerheten och uppbyggandet av andra funktioner som behövs för
              att etablera en rättsstat, vilket är syftet med detta.
            </seg>
            <seg n="989d9999">
              Vänsterpartiet lägger alltid stor vikt vid att det finns ett
              FN-uppdrag och ett FN-stöd för alla de operationer som vi ska
              delta i från Sveriges sida. Det räcker inte alltid för att uppfylla
              de kriterier vi ställer för ett svenskt deltagande, men när det
              gäller Kosovo finns inte den farhågan. Här finns det ett FN-stöd.
              Därför kan vi också ställa upp på ett fortsatt deltagande.
            </seg>
            <seg n="2bbd3722">
              Jag vill uttrycka min glädje över att utskottet i betänkandet
              lyfter fram vikten av att uppmärksamma FN:s resolutioner 1325
              och 1820 som behandlar kvinnornas roll i krig och konflikter.
              Det borde man göra varje gång det handlar om konflikter. Det är
              ett område där jag tror att vi från svensk sida kan göra mycket
              mer. Resolution 1325 handlar om kvinnors roll i krig och konflikter,
              och 1820 handlar om sexuellt våld i väpnade konflikter. Båda de
              sakerna är viktiga att uppmärksamma vid konflikter. Vi kan från
              svensk sida göra mycket mer för att de här frågorna alltid ska
              vara en del i resonemanget om hur vi löser internationella konflikter.
              Det kan också påverka hur operationer genomförs.
            </seg>
            <seg n="8c80d7a7">
              Mycket har sagts om historien och utvecklingen i Kosovo, och
              jag ska inte förlänga debatten.
            </seg>
          </u>
          <note n="b827968b">
            Jag yrkar bifall till utskottets förslag till beslut.
          </note>
          <note type="speaker" n="78d7b0e3">
            Anf. 41 MIKAEL OSCARSSON (KD):
          </note>
          <u who="mikael_oscarsson_725142" xml:id="i-4316158d7d42df2e-0" n="e7679c8f" next="i-d818f493e23fa37e-0">
            <seg n="d150b90c">
              Herr talman! Jag vill rikta ett tack till de soldater som har
              varit på plats i Kosovo sedan vi senast här i kammaren debatterade
              beslutet om insatsen. Det var i november 2009. Det är den 20,
              21, 22, 23 och 24 Kosovostyrkan; den senare är fortfarande på
              plats.
            </seg>
            <seg n="0db03a4e">
              Jag välkomnar det lite längre tidsspann som vi nu har för detta
              uppdrag, nämligen till slutet av 2013, som är den tid FN har satt
              för uppdraget. FN:s beslut om den internationella säkerhetsnärvaron
              i Kosovo sträcker sig tillbaka till 1999. Även denna insats var
              omfattande. Det är först under senare år som styrkan har reducerats
              avsevärt när skyttekompaniet kunde avvecklas.
            </seg>
          </u>
          <note n="628e867c">
            Sedan Kfordeltagandet senast debatterades här i riksdagen har
            situationen för Kosovo till viss del förändrats. Serbiens regering
            har anmält Kosovos självständighetsdeklaration till Internationella
            domstolen i Haag som olaglig. Beslutet från Internationella domstolen
            kom den 22 juli 2010 och var entydigt: Kosovos självständighetsdeklaration
            stämmer väl överens med internationell rätt.
          </note>
          <u who="mikael_oscarsson_725142" xml:id="i-d818f493e23fa37e-0" n="e7679c8f" prev="i-4316158d7d42df2e-0">
            <seg n="8467a409">
              Serbiens regering sade då att man aldrig kommer att erkänna Kosovos
              självständighet, men väljer att bekämpa den med fredliga medel.
              Ett åttiotal länder har i dag erkänt Kosovo, däribland Sverige
              och 21 andra EU-länder.
            </seg>
            <seg n="5fc01b07">
              När den svenska insatsen inleddes var syftet med insatsen fred
              och säkerhet samt att garantera rörelsefrihet för alla medborgare
              oavsett etnisk tillhörighet. Sedan blev också uppgiften att stödja
              uppbyggnad av professionella, demokratiska och multietniska säkerhetsstrukturer
              viktiga.
            </seg>
            <seg n="4f23ef57">
              Herr talman! Fortfarande finns det behov av att inom Kosovo finnas
              på plats genom FN-uppdraget.
            </seg>
            <seg n="76203499">
              Med dessa ord yrkar jag bifall till propositionen och avslag
              på reservationen.
            </seg>
          </u>
          <note n="a7ccc3c5">
            Den svenska kontingenten består 2011 av personal som tjänstgör
            vid samverkansenheter Liason and Monitoring Team, LMT, samt vid
            dess regionala ledning. Den ena svenska LMT-styrkan har sitt ansvar
            över området i och runt Pristina, och den andra har ansvar för
            Gračanica kommun.
          </note>
          <note type="speaker" n="100ab8c2">
            Anf. 42 CLAS-GÖRAN CARLSSON (S):
          </note>
          <u who="clas-goran_carlsson_4d5789" xml:id="i-2d1fe31fdb686404-0" n="68dbea26" next="i-e3dd9b6f58d77cb7-0"/>
          <note n="17219a7d">
            Herr talman! Låt mig börja med att yrka bifall till förslaget
            i det sammansatta utrikes- och försvarsutskottets betänkande 3
            och avslag på reservationen.
          </note>
          <u who="clas-goran_carlsson_4d5789" xml:id="i-e3dd9b6f58d77cb7-0" n="68dbea26" prev="i-2d1fe31fdb686404-0">
            <seg n="ee0c26ad">
              Låt mig sedan fortsätta på den väg som Torbjörn Björlund nyss
              påbörjade. För alla oss som var närvarande när Margot Wallströms
              arbete i FN presenterades här i riksdagen för några veckor sedan
              är det oerhört glädjande med de tydliga skrivningar som finns
              både i regeringens proposition och i utskottets betänkande när
              det gäller FN:s säkerhetsråds resolution 1325 om kvinnor, fred
              och säkerhet och resolution 1820 om sexuellt våld i väpnade konflikter.
            </seg>
            <seg n="3d3e85e8">
              Jag tror inte att någon av dem som då var närvarande kunde vara
              oberörd av de berättelser som vi fick ta del av i Marika Griehsels
              och Simon Stanfords film Wallströms resolution som visar krigets
              fasor och inte minst de fruktansvärda upplevelser som mängder
              av kvinnor världen över tvingas bära med sig resten av livet.
            </seg>
            <seg n="57b602aa">
              Ingen kan heller tvivla på det engagemang som ÖB Sverker Göranson
              visade i det efterföljande samtalet om arbetet framåt för att
              förhindra att övergrepp av detta slag över huvud taget sker.
            </seg>
            <seg n="3f8dd598">
              Därför blir medskicket från mig i denna debatt till Försvarsmakten
              och till andra som deltar i våra internationella insatser några
              ord av Marika Griehsel:
            </seg>
            <seg n="0f4da3f4">
              Jag vill att filmen ska ge hopp till dem som ser den. Jag hoppas
              att man ska känna styrka. Och jag hoppas att många män ser filmen.
              Jag tycker att det är viktigt att man som man inte känner sig
              påhoppad när man ser den. Det viktiga är att man tar till sig
              frågan. Och så skulle jag vilja att de som ger sig ut i någon
              form av militärt eller fredsbevarande uppdrag eller som jobbar
              med flykting- och asylfrågor ser filmen. Att de får en bild av
              det trauma som väldigt många bär med sig som kommer från konfliktområden.
            </seg>
            <seg n="9b9a4380">
              Just dessa ord av en journalist som har mött verkligheten precis
              så rå som den i sina värsta stunder kan vara blir mina ord till
              Försvarsmakten och till de svenska män och kvinnor som vi skickar
              ut i internationella insatser, inte bara specifikt Kforinsatsen
              och den tidigare i dag debatterade ISAF-insatsen i Afghanistan
              utan i allt internationellt arbete som utförs på uppdrag från
              oss här i denna riksdag.
            </seg>
          </u>
          <note n="21d5cf83">
            Överläggningen var härmed avslutad.
          </note>
          <note n="ecdf7604">
            8 § Internationellt bistånd
          </note>
          <note n="0906d27e">
            Föredrogs
          </note>
          <note type="speaker" n="0a2fa640">
            Anf. 43 KENNETH G FORSLUND (S):
          </note>
          <u who="kenneth_g_forslund_6e39e5" xml:id="i-61596d3f33608523-0" n="4afbad4b">
            <seg n="e51281a2">
              Herr talman! Bistånd behövs. Jag tycker att det är viktigt att
              slå fast det. Det finns de i biståndsdebatten som hävdar motsatsen
              och som till och med hävdar att bistånd skulle vara direkt skadligt
              och till och med motverka sitt eget syfte och i själva verket
              förlänga och försämra lidandet för de fattiga och svältande människor
              runt om i vår värld som är i behov av en effektiv och ambitiös
              biståndspolitik.
            </seg>
            <seg n="5d598378">
              Jag hävdar att de människor som säger att bistånd är ineffektivt
              och motverkar sitt eget syfte har fel. Men visst går det att hitta
              fel i hur bistånd bedrivs och i hur bistånd når fram. Dessa fel
              ska vi vara uppmärksamma på och göra allt vi kan för att rätta
              till för att få ett så effektivt och bra bistånd som möjligt.
            </seg>
            <seg n="98e72f62">
              Bistånd behövs därför att biståndet är vårt sätt att gemensamt
              ta ansvar för den värld som finns bortom den rika världens gränser.
              Det är vårt sätt att på ett strukturerat och strategiskt sätt
              hantera de problem som finns i världen med svält, brist på utbildning
              och brist på utveckling och när naturkatastrofer och liknande
              inträffar.
            </seg>
            <seg n="3ac1bd0c">
              Just det strategiska inslaget att ge bistånd dit det verkligen
              behövs tycker jag är själva kärnan i vad som är bistånd. Det finns
              också välgörenhet, och välgörenhet är det inget fel på i sig.
              Men den viktiga skillnaden mellan välgörenhet och bistånd är att
              välgörenhet utgår från de egna bedömningarna för stunden, och
              man skulle till och med kunna säga utifrån godtycke.
            </seg>
            <seg n="87658b0c">
              Haiti är ett sådant exempel där biståndet behövs och där det
              inte räcker med välgörenheten och godtycket. Kort efter att jordbävningen
              hade inträffat för snart två år sedan på Haiti var världens vilja
              att hjälpa till stor. Donationerna rullade in, likaså hjälparbetarna,
              och tv-kamerorna filmade och rapporterade ut över hela världen
              om den fruktansvärda naturkatastrofen och de umbäranden som haitierna
              var utsatta för. Men som så många gånger förr klingade effekten
              av. Intresset svalnade, tv-kamerorna flyttade vidare någon annanstans
              i världen, och därmed började också välgörenhetsströmmen av donationer
              och gåvor att avta.
            </seg>
            <seg n="011fea37">
              Det är då som biståndet behövs, det som är det strategiska och
              långsiktiga och som ser till hur problemen verkligen ser ut och
              inte var tv-kamerorna just för stunden finns. Hjälpbehovet på
              Haiti har inte tagit slut efter den naturkatastrof som inträffade
              för snart två år sedan. Tvärtom härjar i dag koleran på Haiti.
              Man anser att det inte fanns någon kolera på Haiti före jordbävningen.
              I dag har ungefär 5 procent av befolkningen på 10 miljoner människor,
              alltså nästan 500 000, insjuknat i kolera. Över 6 500 människor
              har dött av kolera.
            </seg>
            <seg n="3881ff23">
              Bistånd behövs därför att vi ska finnas länge på ställen där
              man behöver hjälp, inte bara så länge tv-kamerorna rapporterar
              därifrån.
            </seg>
            <seg n="f223ee79">
              Precis som jag sade inledningsvis är det också viktigt att biståndet
              är effektivt och når fram och att vi kritiskt granskar hur det
              används. Det finns exempel på när det har gått fel, när det inte
              har blivit bra eller när det till om med har missanvänts. Det
              ska vi alltid vara vaksamma på, slå ned på, rätta till och kräva
              resultat, redovisning och annat. Dessa krav är höga, och de ska
              vara höga. Men dessa krav måste också gälla alla aktörer, även
              näringslivets aktörer som nu alltmer engagerar sig i biståndsarbete.
              Jag välkomnar att näringslivet engagerar sig i biståndsarbete.
              Men det kan inte vara så att vi har en dagordning för hur stor
              kontroll och hur stora krav vi ställer på biståndsaktörer som
              kommer från folkrörelser och kyrkor och en annan betydligt lägre
              måttstock som gäller för det bistånd som kommer från och genom
              näringslivets agerande.
            </seg>
            <seg n="8770ae0b">
              Vi har mycket fokus både i biståndsdebatten och i det verkliga
              biståndsarbetet på att följa upp vad som händer med biståndet.
              Redovisningskraven har skärpts under åren. Det är mer och mer
              av uppföljning, och hela debatten kännetecknas just av diskussion
              om hur man ska följa upp. Det är väldigt fokuserat på hur man
              ska följa upp hos dem som tar emot biståndet och också hos dem
              som härifrån vårt land och andra länder förmedlar biståndet. Men
              det är väldigt lite fokus på att följa upp hur vi själva uppfyller
              våra åtaganden, de saker vi från Sverige, EU och den rika världen
              internationellt har lovat att vi ska delta i.
            </seg>
            <seg n="5033396d">
              När vi börjar analysera det kan vi se att väldigt många av dessa
              löften tyvärr aldrig har infriats. Alltför ofta får vi rapporter
              om att man på givarkonferenser har lovat stora summor, men en
              tid efteråt kan det konstateras att inte alls lika mycket har
              betalats in eller satts av till det. Det är det första tecknet,
              tycker jag, på att löftena inte infrias. Sedan kan vi fortsätta
              nedåt i hela organisationen och ända till den plats där biståndet
              ska utföras. Vi kan många gånger se hur vi talar fagert om vad
              vi vill och ska göra, men vi är dåliga på att uppfylla det.
            </seg>
            <seg n="a935bebe">
              Vi behöver alltså också vara självkritiska när det gäller hur
              vårt biståndsarbete fungerar och hur vi uppfyller våra löften
              och granska också oss själva, inte bara dem som ska ha biståndet
              och dem som utför biståndet.
            </seg>
            <seg n="cea2ece5">
              I en debatt om biståndspolitik är det lätt att fastna i eländesbeskrivningar
              om svält, brist på utbildning, brist på vatten, brist på fred
              och en lång rad andra brister som vi kan se runt om i världen.
              Därför vill jag ändå avslutningsvis peka på att jag har en positiv
              inställning till hur världen utvecklas. Det går också att se på
              en lång rad områden hur världen faktiskt har blivit bättre de
              senaste 20 åren. Det är viktigt att komma ihåg detta i en biståndsdebatt,
              där mycket tenderar att bli eländesbeskrivningar.
            </seg>
            <seg n="fdcd2527">
              Herr talman! Avslutningsvis vill jag yrka bifall till den socialdemokratiska
              reservationen 2 och till reservation 6 från de rödgröna, alltså
              Socialdemokraterna, Miljöpartiet och Vänsterpartiet. Vi socialdemokrater
              står självfallet bakom samtliga våra reservationer, men för att
              vinna tid i voteringen om några dagar väljer vi att yrka endast
              på dessa två.
            </seg>
          </u>
          <note type="speaker" n="a9ce4fe2">
            Anf. 44 VALTER MUTT (MP):
          </note>
          <u who="valter_mutt_c20a58" xml:id="i-e15630407bbbec8d-0" n="203f11af" next="i-64a8f4c4dc54b490-0"/>
          <note n="c408070f">
            Herr talman! Jag vill inledningsvis yrka bifall till reservationerna
            6 och 14.
          </note>
          <u who="valter_mutt_c20a58" xml:id="i-64a8f4c4dc54b490-0" n="203f11af" prev="i-e15630407bbbec8d-0">
            <seg n="46f9b818">
              Sverige, som så länge varit en förebild i utvecklingssamarbetet,
              bryter i dag mot internationella överenskommelser för vad som
              får räknas som bistånd. Endast genom en sådan kreativ bokföring
              där kostnader för flyktingmottagande, ambassadverksamhet och åtskilligt
              annat bokförs som bistånd lyckas regeringen upprätthålla enprocentsmålet.
              Hela 9 procent av biståndsramen 3,2 miljarder kronor går till
              att bestrida kostnader på migrationsområdet, vilket är en drygt
              tre gånger större andel än OECD-genomsnittet.
            </seg>
            <seg n="076235d2">
              Siffror har inga ansikten, men det har däremot alla de människor
              i syd som nu inte får del av dessa miljarder. Regeringen slår
              här mot våra allra mest utsatta medmänniskor, och jag skulle vilja
              fråga Kristdemokraterna och Folkpartiet hur länge ni tänker prioritera
              solidariteten med Moderaterna framför solidariteten med jordens
              fattiga. När jag växte upp var det Folkpartiet som stred för enprocentsmålet
              och faktiskt hade detta som en av sina centrala profilfrågor.
              Det gav sällan någon större opinionsmässig utdelning, men man
              framhärdade för att man tyckte att det var rätt.
            </seg>
            <seg n="0cab9ad5">
              Miljöpartiet ifrågasätter också att regeringen tar 1 miljard
              kronor från biståndet för att finansiera klimatsatsningar i utvecklingsländerna.
              Dessa medel ska enligt internationella överenskommelser vara additionella,
              alltså ligga utanför biståndsbudgeten, och bör betraktas som en
              avbetalning på vår klimatskuld till länderna i syd. Anpassningskostnaderna
              för ett förändrat klimat kommer snart att börja växa brant och
              riskerar då att äta upp alltmer av biståndet om vi inte är noga
              med att hålla isär dessa båda utgiftsposter.
            </seg>
            <seg n="a3ea7da6">
              Lån som tagits upp av diktatorer och sällan kommit befolkningen
              till del skapar illegitima skulder och bör skrivas av utan att
              detta bokförs som bistånd, menar vi vidare.
            </seg>
            <seg n="79a86baf">
              Herr talman! Det uppskattas att omkring två tredjedelar av den
              fattigaste miljarden människor är kvinnor. Miljöpartiet menar
              därför att den globala fattigdomsbekämpningen måste utgå från
              ett könsmaktsperspektiv som tydliggör den groteska snedfördelningen
              av makt, inflytande och livschanser mellan män och kvinnor. Genusanalys
              borde vara en självklar utgångspunkt för alla utvecklingsprogram.
              1 000 kvinnor dör varje dygn runt om i världen på grund av osäkra
              aborter och bristande mödravård. I Afghanistan dör fler kvinnor
              i barnsäng än antalet soldater i strid. Systematiska våldtäkter
              används som medveten krigsstrategi i oroshärdar.
            </seg>
            <seg n="214aef6b">
              Djupgående förändringar inte minst på jämställdhetsområdet rör
              människors inre identitet och samhällets grundvalar och tar ofta
              mycket lång tid. Regeringens fokus på snabba resultat riskerar
              att försvåra en mer långsiktigt syftande biståndspolitik.
            </seg>
            <seg n="b5719de4">
              Sverige måste i ännu högre grad än i dag aktivt verka för att
              utvecklingsbanker och andra multilaterala organ ska se främjandet
              av jämställdhet som en central kärnverksamhet. Miljöpartiet anser
              vidare att det multilaterala biståndet, som i dag står för hälften
              av det svenska biståndet, bör utredas med avseende på måluppfyllelse,
              något som inte skett under de senaste 20 åren.
            </seg>
            <seg n="c2404e2f">
              Herr talman! Vi i Miljöpartiet anser att regeringen duckar i
              frågan om ökad transparens när det gäller de nya biståndsaktörerna
              från det privata näringslivet. Det statliga riskkapitalbolaget
              Swedfund, som investerar biståndspengar i företag som verkar i
              utvecklingsländer, har under senare år fått kraftigt ökade anslag
              men utan att kraven på redovisning och transparens ökat. Swedfund
              har bland annat investerat i företag som utnyttjar skatteparadis
              och har fått skarp kritik av Riksrevisionen. Detta är naturligtvis
              inte sagt som ett förnekande av näringslivets viktiga roll i biståndsarbetet.
            </seg>
            <seg n="9e079b8e">
              Apropå transparens skulle det också vara intressant att få veta
              hur regeringen använt sitt inflytande i Världsbanken och Europeiska
              investeringsbanken när det gäller att stävja, alternativt stödja,
              satsningar på fossil energi. Internationella energibyrån IEA konstaterar
              i sin senaste rapport att tvågradersmålet spräcks om nya fossila
              energianläggningar byggs efter 2017.
            </seg>
            <seg n="4d6c3fde">
              Herr talman! Allt hänger ihop med allt. Det var just denna insikt
              som fick en enig riksdag att 2003 anta politik för global utveckling,
              PGU, och dess målsättning att alla politikområden ska bidra till
              en värld utan fattigdom och förtryck. Miljöpartiet vill att Regeringskansliet
              upprättar kapacitet för att kontinuerligt följa hur PGU efterlevs
              i praktiken och vilka synergier och konflikter som uppstår mellan
              olika politikområden. Vi vill därtill att Sadev, Institutet för
              utvärdering av internationellt utvecklingssamarbete, får i uppdrag
              att granska på vilket sätt och i vilken utsträckning PGU får genomslag
              i den politiska beslutsprocessen.
            </seg>
            <seg n="abbc52b2">
              Herr talman! Det finns naturligtvis åtskilligt mer att dryfta
              i en sådan här vittfamnande debatt, till exempel vad vi kan göra
              åt fenomenet kapitalflykt som medför att för varje biståndskrona
              som går från nord till syd så vandrar legalt och illegalt ungefär
              10 kronor åt motsatt håll. Om dessa och andra avgörande frågor
              skulle vi behöva engagerade diskussioner inte bara här i kammaren
              utan runt om i samhället. Regeringen har tyvärr satt detta livsviktiga
              offentliga samtal på sparlåga genom att halvera informationsanslaget
              till folkrörelser och andra biståndsaktörer.
            </seg>
          </u>
          <note type="speaker" n="4b48317e">
            Anf. 45 JULIA KRONLID (SD):
          </note>
          <u who="julia_kronlid_bdd5b3" xml:id="i-8684bfced00de3ac-1" n="db7b279d" next="i-c0caae5d558f0191-1"/>
          <note n="e0823a80">
            Herr talman! Jag vill börja med att yrka bifall till Sverigedemokraternas
            reservationer 1 och 15.
          </note>
          <u who="julia_kronlid_bdd5b3" xml:id="i-c0caae5d558f0191-1" n="db7b279d" prev="i-8684bfced00de3ac-1">
            <seg n="d60656a1">
              I dagens debatt behandlar vi internationellt utvecklingssamarbete
              som är ett stort och viktigt utgiftsområde. Hur Sveriges bistånd
              till andra länder ska utformas för att nå bästa möjliga resultat
              är ett omdiskuterat och svårt ämne. Alla i världen har det inte
              lika gott ställt. Att dela med sig av kunskap och att hjälpa till
              att bygga upp svagare samhällen till att bli starka, fria och
              välmående är för de flesta av oss som har det bättre ställt en
              självklarhet.
            </seg>
            <seg n="3476f979">
              Därför är det viktigt för Sverigedemokraterna att bidra med ett
              bistånd som inte understiger FN:s rekommenderade nivå. Samtidigt
              vilar det ett stort ansvar på regeringen att förvalta skattepengar
              på ett ansvarsfullt sätt, så att biståndet verkligen når fram
              till dem som mest behöver det. Sverigedemokraterna tror därför
              på ett ansvarsfullt bistånd där varje satsad krona ska göra så
              mycket nytta som möjligt. Vi nöjer oss inte med en kvantitativ
              målsättning utan fäster större fokus vid kvaliteten och ett bistånd
              som är inriktat på effektivitet och resultat. Det långsiktiga
              målet med bistånd bör vara att länder utvecklas till den nivå
              där de inte längre behöver något bistånd.
            </seg>
            <seg n="cf7c5368">
              Herr talman! Det kom tidigare i debatten uttalanden om att vi
              inte skulle instämma i att bistånd är viktigt och behövs. Det
              stämmer naturligtvis inte. Vi instämmer i att bistånd är viktigt
              och behövs. Men vi måste våga diskutera biståndets för- och nackdelar
              och vilka vägar vi bör ta för att nå resultat. Det får aldrig
              bli ett självändamål att ge stora summor i bistånd för att rikare
              länder ska skryta om hur hög procentsats de ger och slå sig själva
              för bröstet samtidigt som det läggs föga vikt vid rimligheten
              i vissa biståndsinsatser. Vi måste våga ifrågasätta om det finns
              bistånd som bidrar till kontraproduktiva ändamål och gör mer skada
              än nytta.
            </seg>
            <seg n="77d80c02">
              Det är enligt vår mening också viktigt att i en stadsbudget ha
              en helhetsblick över vad vi ska prioritera. Det finns de som är
              kritiska till att ställa olika utgiftsområden mot varandra, men
              vi kan aldrig komma undan att all politik handlar om prioriteringar.
              Sverigedemokraterna anser att det är mycket viktigt att bidra
              till internationellt välstånd, och vi föreslår år 2012 en biståndsram
              på 30 miljarder kronor. Vi anser dock att det också är viktigt
              att slå vakt om ett ansvarsfullt bistånd och ett ansvarsfullt
              agerande med våra skattepengar.
            </seg>
            <seg n="a98152ac">
              När regeringen gör kraftiga neddragningar inom till exempel äldreomsorgen
              och antalet vårdplatser i sjukvården samtidigt som de finansierar
              biståndsinsatser som handlar om att framställa en folder med propaganda
              mot Israel, okritiskt uppdra åt RFSU att exportera sin abortpolitik
              till andra länder, finansiera en utställning om graffitikonst
              i Gaza och betala bistånd till Kina, som är en av de snabbast
              växande ekonomierna i världen, anser vi det inte vara ett ansvarsfullt
              sätt att hantera svenska skattemedel.
            </seg>
            <seg n="1e43fabe">
              Vi menar att vi genom en grundlig översyn av ineffektivt bistånd
              och en större koncentration av bistånd till de minst utvecklade
              länderna med störst behov gradvis kommer att kunna minska kostnaderna
              för utvecklingsbiståndet och år 2013 ha en biståndsram på 0,7
              procent, vilket är i enlighet med FN:s rekommendationer, samtidigt
              som vi vill behålla och även öka biståndet till vissa av de områden
              vi anser bör prioriteras för att nå ut till de mest utsatta människorna.
            </seg>
            <seg n="1f932878">
              Herr talman! För att ta lite mer exempel på områden där vi vill
              göra besparingar menar vi att biståndsformen generellt budgetstöd
              är alltför riskabel och svår att kontrollera. Generellt budgetstöd
              betalas ut direkt till mottagarlandets statskassa och ställer
              därmed stora krav på mottagarländernas kapacitet. I regeringens
              och Sidas sätt att styra och kontrollera denna form av bistånd
              har det visat sig finnas stora brister. Därmed blir risken överhängande
              att biståndspengar kan bidra till att resurser frigörs till ändamål
              som budgetstödet inte var avsett för, exempelvis vapen och militär.
              Därför har vi i vår budget valt att avveckla denna form av bistånd.
              Vi har i detta betänkande även lämnat ett särskilt yttrande med
              anledning av att vi riktar kritik mot de stora summor pengar som
              EU varje år betalar ut i generellt budgetstöd till olika länder
              trots att flera av dem har problem med korruption.
            </seg>
            <seg n="fef661e2">
              Vi anser det även vara en viktig princip att om det sker så allvarliga
              brott mot grundläggande mänskliga rättigheter att det är läge
              att visa tydligt avståndstagande eller om det visar sig att biståndet
              möjliggör att resurser frigörs för skadliga och kontraproduktiva
              ändamål bör det övervägas att avsluta biståndet. Vi ser till exempel
              särskilt allvarligt på att Sveriges regering riktat insatser till
              den palestinska myndigheten samtidigt som det framkommit att myndigheten
              betalar ut löner till terrordömda i Israel. Vi anser att man i
              biståndet till Västbanken och Gaza bör ställa högre krav mot antisemitism
              och terrorism. Innan nödvändiga krav är uppfyllda bör biståndet
              i första hand vara inriktat på humanitära insatser.
            </seg>
            <seg n="1d1de9d9">
              Herr talman! Varje år betalar Sverige en hög avgift till EU.
              Från denna avgift betalas stora summor ut till det europeiska
              grannskapet för att olika länder ska klara av att uppfylla kraven
              för att bli medlemmar i Europeiska unionen. Ändå betalar Sveriges
              regering utöver detta över 1 miljard om året till reformsamarbete
              i Östeuropa med samma syfte: att länderna ska närma sig Europeiska
              unionen. Vi ifrågasätter starkt att Sverige bilateralt ska ge
              bistånd till detta ändamål. Vi föreslår en utfasning och att det
              ska vara avslutat år 2013.
            </seg>
            <seg n="ba706d57">
              Herr talman! En mycket stor andel av regeringens biståndsanslag
              hanteras av Sida. Därigenom vilar ett stort ansvar på Sida att
              svenska biståndsmedel används på ett effektivt och resultatinriktat
              sätt. Sverigedemokraterna ser allvarligt på de brister Sida har
              uppvisat i hanteringen av svenskt bistånd. Därför är det positivt
              att det skett en omorganisering i Sida och en utveckling mot ett
              mer effektivt och öppet bistånd, men vi anser att organiseringen
              och fördelningen av biståndet behöver ses över ytterligare för
              att uppnå målet att varje krona ska satsas där den gör som mest
              nytta. I takt med att biståndsramen minskar räknar vi också med
              att göra vissa besparingar på Sidas förvaltningskostnader. Vi
              avser även att minska på de medel som går till studiecirklar och
              liknande inom organisationer i Sverige och främst prioritera den
              informationsverksamhet som Sida självt håller i.
            </seg>
            <seg n="ea16a00a">
              När det gäller Swedfund International AB ser vi naturligtvis
              också allvarligt på de brister som har funnits i styrningen. Vi
              välkomnar därför att huvuddelen av Riksrevisionens kritik har
              åtgärdats. Att satsa på näringsliv och företagande menar vi är
              en nyckelfaktor för ekonomisk tillväxt och fattigdomsbekämpning
              i utvecklingsländer och något som vi vill stödja.
            </seg>
            <seg n="ee5a4732">
              Herr talman! I vår budget vill vi däremot satsa extra resurser
              på humanitärt bistånd. Konflikter, naturkatastrofer och andra
              humanitära kriser är något som kan skapa en stor förödelse för
              ett land under lång tid, och de humanitära behoven är något som
              ökat de senaste åren, vilket vi senast fick bekräftat när vi i
              utrikesutskottet träffade en representant som jobbar med humanitärt
              bistånd. Sverigedemokraterna ökar därför anslaget som går till
              humanitära insatser och konflikthantering genom Sida med 300 miljoner
              kronor. Vi anser även insatser som kan förebygga och minska förödelsen
              efter katastrof vara av vikt.
            </seg>
            <seg n="fa177256">
              Krig och naturkatastrofer orsakar också oerhörda migrationsströmmar.
              Ofta flyr människor inom det egna landet eller till direkt närliggande
              länder. Att bistå dessa utsatta människor på flykt ser Sverigedemokraterna
              som något viktigt som bör tilldelas mycket mer resurser. Sedan
              1980 har Sverige tagit emot drygt 1,3 miljoner invandrare, varav
              färre än 10 procent varit flyktingar med ett konstaterat skyddsbehov.
              FN:s flyktingorgan UNHCR, som ansvarar för mer än 43 miljoner
              människor runt om i världen, tilldelas endast 500600 miljoner
              kronor per år från regeringen. I kontrast till detta gör regeringen
              avräkningar i biståndet på runt 3 miljarder för flyktingmottagning
              i Sverige till en mycket liten grupp människor sett till det stora
              antal människor som är på flykt runt om i världen.
            </seg>
            <seg n="aeaa9a13">
              För varje satsad krona går det att hjälpa betydligt fler människor
              i krisområdenas närhet än vad som är möjligt i Sverige. Därför
              anser vi inte regeringens prioritering vara vare sig human, rättvis
              eller klok. Genom en ansvarsfull invandringspolitik gör vi mindre
              avräkningar för flyktingkostnader i biståndet. Vi väljer i stället
              att satsa 1 miljard mer än regeringen på FN:s flyktingorgan UNHCR.
            </seg>
            <seg n="bca92f57">
              Herr talman! Vi anser också att svenska organisationer som verkar
              i det civila samhället utgör en viktig del av biståndet för att
              nå ut till de mest utsatta människorna i utvecklingsländerna.
              Svenska organisationer kan också bygga upp en god förankring hos
              lokala organisationer i mottagarlandet och ett förtroende hos
              det svenska folket, som står för finansieringen av vårt bistånd.
              På grund av det viktiga arbete som vi anser att de svenska organisationerna
              gör har vi i vår budget för 2012 föreslagit en ökning på 200 miljoner
              kronor för detta ändamål.
            </seg>
            <seg n="2d06ae52">
              Vi vill även satsa på klimatåtgärder i tredje världen. I utvecklingsländerna
              är många människor beroende av naturresurser för sin överlevnad,
              och samhällena är sårbara för naturkatastrofer. Om utvecklingsländer
              ska nå en hållbar utveckling är satsningar på miljö och klimat
              avgörande för att inte få en än mer negativ påverkan på vår miljö.
              Vi väljer därför att öka anslagen till miljölån i förhållande
              till regeringens förslag.
            </seg>
            <seg n="533abfad">
              Jag vill även lyfta fram att tillgången till rent vatten och
              grundläggande sanitet är en avgörande faktor för hälsa och utveckling
              i utvecklingsländer. Varje dag dör 4 000 barn i diarré som orsakas
              av smutsigt vatten och bristande sanitet. Upprepade diarréer är
              en av de vanligaste dödsorsakerna bland små barn i fattiga länder.
              Därför menar vi att satsningar på rent vatten och sanitet tydligare
              bör lyftas fram som en prioriterad fråga i biståndets satsningar
              på en hållbar miljö, vilket vi också har en motion om.
            </seg>
            <seg n="55217663">
              Herr talman! I betänkandet behandlar vi också regeringens skrivelse
              Biståndets resultat tema jämställdhet och kvinnors roll för utveckling
              . Sverigedemokraterna instämmer i att insatser för att främja
              kvinnors mänskliga rättigheter och jämställdhet är en viktig fråga
              i biståndet. Kvinnors situation är i många länder svår. De våldsyttringar
              och den diskriminering som kvinnor kan utsättas för i andra länder
              är i många fall ofattbara och ligger långt bortom den kvinnosyn
              och jämställdhet som råder i Sverige. Våra prioriteringar inom
              detta område skiljer sig dock något.
            </seg>
            <seg n="abae6227">
              Därför har Sverigedemokraterna väckt en följdmotion till denna
              skrivelse som handlar om ökat fokus på våldsutsatta kvinnor, kritik
              mot Sveriges onyanserade påtryckningar i abortfrågan och mer förebyggande
              insatser för att minska oönskade graviditeter och aborter. Det
              handlar också om att lyfta fram problematiken med könsselektiva
              aborter, främst flickaborter, samt en kritik mot att bedriva genuspedagogik
              i andra länder.
            </seg>
            <seg n="a69ce794">
              Sverigedemokraterna menar att Sveriges påverkansarbete i andra
              länder för att förändra deras inställning till abort är alltför
              onyanserat. Exempelvis har regeringen uppdragit åt RFSU att författa
              hur man på effektivaste sätt ska föra dialog i abortfrågan. Vi
              menar att abort inte enbart är en kvinnorättsfråga. Det är också
              ett etiskt dilemma där det inom EU och i andra länder i världen
              finns skilda åsikter och inga självklara svar i den svåra frågan
              om när det ofödda fostret eller barnet ska räknas som ett liv
              värt att skyddas. Rätten till liv är ju själva grunden för de
              mänskliga rättigheterna. I arbetet för jämställdhet i andra länder
              är också problematiken med flickaborter aktuell.
            </seg>
            <seg n="610a480b">
              Europarådet har nyligen kommit med en resolution, 1829, om könsselektiva
              aborter. Där lyfts fram att diskriminering av kvinnor är så utbredd
              i världen att miljontals kvinnor, självvalt eller påtvingat, inte
              föder sina döttrar eftersom det skulle innebära en börda för familjen
              och samhället. Könsselektiva aborter lyfts fram som ett fenomen
              som har sina rötter i ett klimat av diskriminering av kvinnor
              som strider mot de värderingar av jämställdhet som råder i Europarådet.
              Detta skapar också obalans i antalet flickar och pojkar i de länder
              där det är vanligt förekommande. Europarådet uppmuntrar till olika
              åtgärder för att minska antalet flickaborter, bland annat genom
              att verka för ökad status hos kvinnor och inte uppmuntra abort
              på grund av kön annat än när det påverkar kvinnans hälsa.
            </seg>
            <seg n="c745cd44">
              Jag anser att det övriga utskottet när man så tydligt vill verka
              för fria aborter i andra länder helt blundar för denna problematik.
              Man problematiserar inte kring detta. Vi får inte heller glömma
              att en abort alltid innebär en risk och en stor påfrestning för
              kvinnan och att det för många kvinnor inte alltid är den mest
              önskvärda lösningen. Sverigedemokraterna anser därför att det
              i arbetet för reproduktiv hälsa och rättigheter bör ligga större
              fokus på förebyggande arbete. Det kan bland annat ske genom stöd
              till dem som vill föda sitt barn men som kanske ser att omständigheterna
              är svåra. Detta kan göras för att minska antalet oönskade graviditeter
              och antalet aborter.
            </seg>
          </u>
          <note n="82e0f5be">
            Jag vill avsluta med att yrka bifall till Sverigedemokraternas
            reservationer nr 1 och 15.
          </note>
          <note type="speaker" n="8d3a301c">
            Anf. 46 HANS LINDE (V):
          </note>
          <u who="hans_linde_857e1f" xml:id="i-831bea4f43c43b1b-9" n="dea5b4a7">
            <seg n="1368d828">
              Herr talman! I morse vaknade en miljard människor runt om på
              det här jordklotet och var hungriga. De kommer att gå och lägga
              sig i kväll och fortfarande vara hungriga. Så många har aldrig
              förr i mänsklighetens historia varit hungriga. 20 000 barn som
              är under fem år gamla kommer i dag att dö. De kommer att dö på
              grund av undernäring, orent vatten och sjukdomar som vi skulle
              kunna bota. De kommer med andra ord att dö alldeles i onödan.
              Under de kommande 90 sekunderna kommer en kvinna att dö i samband
              med en graviditet. Hon kommer att förblöda efter ett missfall,
              efter en infektion som hon fick när hon gjorde en illegal abort
              eller i samband med en förlossning.
            </seg>
            <seg n="c218aabf">
              Vår värld är varken rättvis eller jämställd. Det beror inte på
              att vi saknar resurser. Det beror inte på att vi är för många
              människor på den här planeten. Det beror inte heller på någon
              svårdefinierbar form av ondska. Världen ser ut som den gör därför
              att det finns de som tjänar på orättvisorna. Exemplen är tyvärr
              alltför många, men låt mig ta ett som kanske är närliggande för
              många av oss som bor här i Sverige. År 2008 gjorde det svenska
              klädföretaget Hennes så är det när det inte finns en majoritetsregering.
              Så är det när vi i riksdagen sätter ned foten och kan bestämma
              och diskutera.
            </seg>
            <seg n="418b2c9d">
              Jag välkomnar också statsrådet till debatten.
            </seg>
            <seg n="6f5bc0e4">
              För en dryg vecka sedan redovisade Svenska kommunalarbetareförbundet
              en rapport som heter Kedjan som brast . Den uppmärksammades en
              hel del i medierna, för det är en berättelse om Kommunals medlemmar.
              Det handlar om de i huvudsak kvinnor som har drabbats under de
              år rehabiliteringskedjan har fungerat. Slutsatsen från Kommunal
              är den som väldigt många andra också drar, det vill säga att det
              inte fungerar alls. Det är inte så att vi har ett väl fungerande
              skydd om man skulle råka drabbas av sjukdom i arbetet.
            </seg>
            <seg n="bb0efdd9">
              Tvärtom är det så att väldigt många när de drabbas av sjukdom
              inte bara får stora inkomstförluster; det finns i dag inte några
              fungerande insatser med stöd för rehabilitering, återgång i arbete,
              arbetsträning och anpassning av arbetsplatser. I stället har vi
              fått en utveckling där det i huvudsak är utsortering som sker.
              I rapporten Kedjan som brast redovisas hur medlemmar förtvivlat
              försöker få kontakt med Försäkringskassan för att få stöd och
              hjälp, hur man försöker få sjukvården eller för den delen arbetsgivaren
              att engagera sig och hur man ställs helt utan stöd och utan rehabiliteringsinsatser.
            </seg>
            <seg n="42e8d89a">
              Det kanske mest anmärkningsvärda och det vill jag rikta såväl
              statsrådets som de borgerliga ledamöternas och Sverigedemokraternas
              ledamots uppmärksamhet mot är att utförsäkringarnas ekonomiska
              konsekvenser för de enskilda är brutala. I rapporten redovisas
              att 36 procent av de utförsäkrade som var med i undersökningen
              hade gjort en inkomstförlust på över 5 000 kronor i månaden. Vi
              ska komma ihåg att det är 5 000 kronor i månaden från den inkomst
              som en normal kommunalarbetare har. Det är inga höginkomsttagare
              vi talar om; det är en väsentlig del av hela den inkomst man haft.
              27 procent kanske ytterligare en tredjedel har gjort en inkomstförlust
              på över 2 500 kronor.
            </seg>
            <seg n="80b0e114">
              Det innebär att två tredjedelar har gjort inkomstförluster på
              en mycket stor del av sin inkomst. De hänvisas till försörjningsstöd,
              alltså socialbidrag, eller till och det är ganska vanligt i just
              denna grupp att familjen, vänner och släktingar får försörja dem.
              En kvinna i 58-årsåldern jag pratade med sade att hon inte ville
              gå till socialen trots att hon kanske hade varit berättigad till
              försörjningsstöd. Hon tyckte att det var förödmjukande efter ett
              långt arbetsliv, där hon hade kämpat, slitit och betalat in en
              del av sin lön till den försäkring som hon trodde att hon hade.
              Hon blev utförsäkrad, och hon vägrade att förödmjuka sig, sade
              hon. Hon levde i stället på lånade pengar av sina barn, vilket
              knappast är det som man drömmer om när man har arbetat och slitit
              ett helt liv.
            </seg>
            <seg n="8a4a2187">
              Hade det här bara varit en rapport, en unik rapport, hade det
              kunnat vara en sak, men denna sällar sig ju till raden av många
              utredningar och rapporter som visar på uppenbara brister i vår
              sjukförsäkring och särskilt i rehabiliteringskedjan.
            </seg>
            <seg n="766a9a3c">
              Rehabiliteringsrådet, regeringens eget organ, ger också en ganska
              brutal bild av hur illa rehabiliteringen fungerar. TCO, LO och
              naturligtvis många enskilda vittnar regelbundet om de brister
              som finns i rehabiliteringskedjan.
            </seg>
            <seg n="294002a6">
              Slutsatsen är enkel, fru talman. Det här är en reform med tydliga
              systemfel. 50 000 är hittills utförsäkrade. Tiotusentals till
              kommer att utförsäkras de kommande åren. Jag tror att knappast
              någon kan vara nöjd med detta. Möjligtvis undrar jag om inte Anders
              Borg, landets finansminister, ändå ibland lutar sig lite välbelåtet
              tillbaka, för det har onekligen lett till kraftigt minskade utgifter
              för statens del. Men kommunernas socialbidragskostnader har ökat
              och utslagningen från arbetsmarknaden har ökat. Effekterna av
              detta, både kort- och långsiktigt, blir samhällsekonomiskt bedrövliga.
              Det enkla skälet är att vi nu ser att långtidsarbetslösheten ökar,
              att utanförskapet är större än vad det var 2006, att effekten
              av systemskiftet är att en stor grupp kommer allt längre bort
              från arbetsmarknaden. Då räcker det inte att man har pressat ned
              statsutgifterna på utgiftsområde 10 för att finansiera skattesänkningar
              för den som har ett arbete eller för den som är frisk. Det är
              inte så vi håller ihop ett samhälle. Det är inte så vi får en
              bättre fungerande arbetsmarknad.
            </seg>
            <seg n="18b99bf5">
              Jag har funderat mycket på det här. I grunden är det ett systemskifte
              som inte bara har enskilda felaktigheter och systemfel, utan egentligen
              också är en övergång från den välfärdsmodell vi tidigare kände
              i Sverige med standardförsäkringar till en välfärdsmodell som
              kanske är mer europeisk eller amerikansk en grundförsäkring där
              man som medborgare i större utsträckning känner att man måste
              ta en kompletterande försäkring för att kunna skydda sin inkomst
              om man drabbas av ohälsa.
            </seg>
            <seg n="93a3e28b">
              Vi har tagit fram en rapport som heter Den produktiva välfärden
              , som gör en ordentlig forskningsgenomgång av vad som händer i
              samhällen där man byter till den här typen av system eller samhällsmodell.
              Ja, det är knappast tillväxtdrivande. Det främjar inte sysselsättningen.
              Tvärtom blir det stora grupper som i ökad utsträckning ställs
              allt längre bort från arbetsmarknaden. Och inte ens långtgående
              subventioner av en låglönearbetsmarknad förmår att sätta dessa
              grupper tillbaka på arbetsmarknaden.
            </seg>
            <seg n="d0a29b38">
              Dessutom innebär det att den stora gruppen som har ett jobb,
              de som har råd och som är försäkringsbara, måste komplettera sitt
              grundskydd med privata eller avtalsvisa försäkringar. Här krävs
              hälsoprövning det är så det heter och riskdifferentiering, som
              det kallas med försäkringsmässiga termer. När vi ska ta en försäkring
              privat eller avtalsvis måste man pröva: Har du hälsa nog för att
              vara lönsam på försäkringsmarknaden? Fetma, allergier, tidigare
              sjukdomar, dåliga arbetsmiljöer, funktionshinder ja, listan är
              lång på de där diagnoserna som gör att man sorterar bort, förändrar
              premier eller till och med stänger ute människor från möjligheten
              att ta en försäkring.
            </seg>
            <seg n="5cce0e79">
              När taken sänktes för 1,7 miljoner löntagare 2006, vilket var
              bland det första den borgerliga regeringen gjorde när den tillträdde,
              blev det uppenbart för lärare, poliser, civilingenjörer och många
              andra att det inkomstskydd man får när man blir sjuk inte är tillräckligt.
              Man tvingas därför i ökad utsträckning ta kompletterande försäkringsskydd.
              Därigenom hotas legitimiteten i de försäkringar vi har.
            </seg>
            <seg n="d73ee64d">
              Det är därför som det är så viktigt för oss socialdemokrater
              att inte bara peka på systemfelen och felen med utförsäkringarna
              utan också tala om vikten av höjda tak i sjukförsäkringen och
              se till att vi undviker en utveckling där man hänvisas till Carema
              försäkrings AB eller någonting annat i den händelse man blir sjuk.
              Vi vill inte ha en sådan utveckling när det gäller vårt trygghetssystem.
              Vi vill ha en utveckling med en allmän obligatorisk social försäkring.
            </seg>
            <seg n="59e9f58d">
              Vi behöver en standardförsäkring värd namnet. Vi behöver en försäkring
              som skyddar vår inkomst och vår standard i händelse av ohälsa.
              Vi behöver en försäkring som har bra insatser för rehabilitering,
              tydliga tidsgränser när arbetsgivaren ska göra insatser, tydliga
              tidsgränser när sjukvårdshuvudmännen ska erbjuda stöd, tydliga
              tidsgränser för Försäkringskassan, det vill säga inte den ensidiga
              fokusering på att den enskilde ska anpassa sig efter de administrativa
              tidsgränser som finns. I dag har vi tidsgränser som i stället
              lägger hela skulden och ansvaret på den enskilde när den är som
              mest utsatt.
            </seg>
            <seg n="7ccf434c">
              Vi har sagt att vi hellre vill ta bort den här stupstocken. Vi
              vill ha en utveckling mot en individuell prövning i stället för
              utförsäkring och där man inte möts av en frustrerad jobbcoach
              som med få insatser har möjlighet att hjälpa en, utan att man
              i stället tidigt får både stöd och hjälp till rehabilitering och
              omställning i arbetslivet och framför allt sjukvårdsinsatser.
            </seg>
            <seg n="363b1dfe">
              Detta var utgångspunkten för det initiativ vi tog i våras där
              vi förde en debatt i utskottet om vad vi kan göra för att ta bort
              de systemfel som finns i försäkringen. Vi hade tre punkter.
            </seg>
            <seg n="6e60f199">
              Den första handlade om att stoppa utförsäkringarna, att avskaffa
              stupstocken, att inse att 50 000 hittills utförsäkrade och tiotusentals
              de kommande åren knappast är något som främjar arbetslinjen och
              förutsättningarna att möta den demografiska utmaningen.
            </seg>
            <seg n="f0fe2aba">
              Vi föreslog också att de nollklassade, de som hade en tidsbegränsad
              sjukersättning men som kastades ut och ställdes helt utan ersättning
              svårt funktionshindrade eller svårt sjuka människor skulle få
              ett bättre ekonomiskt stöd som motsvarade det som de hade tidigare.
              Detta var i ett läge när regeringens förslag var att de skulle
              ha en mycket låg ekonomisk ersättning som motsvarade ett halvt
              socialbidrag, tror jag att någon formulerade det som. Det krävde
              i vart fall kompletterande socialbidrag för att man skulle kunna
              klara sig på den.
            </seg>
            <seg n="ae5793b3">
              Vi föreslog också i vårt initiativ att arbetsmarknadsprövningen
              efter 180 dagar skulle förändras så att man skulle ha en annan
              arbetsmarknadsprövning än den fiktiva som vi har i dag. Detta
              var eftersom vi alla såg ett läge på arbetsmarknaden där personer
              som genomgick cellgiftsbehandling eller annat tvingades att säga
              upp sig i stället för att få rätten till rehabilitering.
            </seg>
            <seg n="8ac1b7bb">
              De här punkterna debatterade vi i somras. När det gällde utförsäkringarna
              gjorde allianspartierna upp med Sverigedemokraterna. Det innebar
              att vi inte fick stöd för att stoppa utförsäkringarna. Den debatten
              har vi även här i dag. Jag frågar de borgerliga partiernas företrädare
              och Sverigedemokraternas företrädare varför ni är så angelägna
              om att det ska ske fortsatta utförsäkringar genom den stupstock
              vi har.
            </seg>
            <seg n="d1a73f45">
              När det gäller nollklassade lyckades vi med vårt initiativ pressa
              regeringen till att förändra sitt förslag så att det i budgetpropositionen
              blev en väsentligt bättre ekonomisk ersättning för de nollklassade.
              Men när det gäller 180-dagarsregeln och arbetsmarknadsprövningen
              konstaterar vi att regeringen obstruerar riksdagsbeslutet genom
              att vilja utreda frågan vidare.
            </seg>
            <seg n="ac7390db">
              Vi har sagt i det betänkande där vi bildar majoritet i dag att
              vi inte accepterar detta och att regeringen ska återkomma till
              riksdagen med lagförslag senast den 1 mars 2012, så att vi slipper
              den fiktiva prövningen på arbetsmarknaden och personer som genomgår
              rehabilitering i stället får en möjlighet att faktiskt vara kvar.
              Vi stoppar alltså den antiarbetslinje som just nu tillämpas inom
              sjukförsäkringen.
            </seg>
            <seg n="a353c20e">
              Jag noterar i övrigt när det gäller betänkandet att det finns
              några punkter där vi faktiskt har hittat varandra, där vi fört
              konstruktiva samtal, och det är väl den goda effekten av att det
              är en minoritetsregering och inte en majoritetsregering. Här har
              vi kunnat komma överens om att egenföretagares sjukförsäkring
              ska förändras så att man kan välja färre än sju karensdagar. Det
              är ett krav som vi har haft under lång tid. Framför allt tycker
              vi att det är viktigt att vi nu hittar ett snabbt genomslag för
              sådana förändringar. Jag noterar att även borgerliga partiers
              företrädare nu tycker att de här rödgröna förslagen är bra.
            </seg>
            <seg n="a3b74cd8">
              Vi har varit angelägna om att hitta en lösning på momsfrågan
              för samordningsförbunden. Jag förutsätter att de diskussioner
              som vi har haft i utskottet resulterar i att statsrådet levererar
              ett förslag så att vi klarar ut de finansiella samordningsförbundens
              ekonomi framöver, för det är viktiga insatser de gör. Det understryker
              inte minst det stora, breda stöd som finns bakom den socialdemokratiska
              motionen Sf288, som ska förhindra att människor hamnar mellan
              stolarna.
            </seg>
            <seg n="ddac508e">
              Låt oss arbeta tillsammans för att förhindra en utveckling där
              människor kläms mellan två myndigheter och inte får stöd och hjälp.
              Värna det som Bo Könberg tyckte var en lysande idé, finansiell
              samordning! Värna tanken på att vi lokalt och regionalt hittar
              en bättre samverkan kring individen i stället för stuprörstänkande
              mellan myndigheter och organisationer!
            </seg>
            <seg n="105f5dd1">
              Låt mig också säga att vi fick gemensamma texter om Försäkringskassans
              servicekontor. Jag förutsätter även här att det inte sker någon
              nedläggning utan att Försäkringskassan framöver ska vara lokalt
              representerad med möjlighet till personliga möten och ökad samverkan
              mellan de myndigheter och organisationer som finns representerade.
            </seg>
            <seg n="7231d878">
              Återigen: Vår utgångspunkt när vi talar om sociala försäkringar
              är inte stuprören, systemen, myndigheterna utan den enskildes
              behov av stöd och hjälp, förutsättningar att kunna klara sin standard,
              rätten att kunna komma tillbaka till arbetsmarknaden. Det är den
              riktiga arbetslinjen, den som inte exkluderar eller utförsäkrar,
              den som ger människor rätten att få vara med och bidra utifrån
              deras förutsättningar, även om de har begränsad hälsa.
            </seg>
            <seg n="c00289c5">
              Det börjar närma sig jul och jag tänkte avsluta mitt anförande
              med att rikta en särskild julhälsning till alla och be er läsa
              en rapport. Den heter Den produktiva välfärden och är sammanställd
              av Christer Persson. Jag tror att ni allesammans kommer att tycka
              att det är fascinerande läsning. Det är en ordentlig genomgång
              av vad svensk och internationell forskning säger om sociala försäkringar.
            </seg>
            <seg n="e3486841">
              Forskningen visar tydligt det som vi ofta påtalar, att bortom
              de dogmer och föreställningar som finns om hur människor skulle
              styras av olika ekonomiska incitament och hur försämrade ersättningsnivåer
              skulle leda till att fler kom tillbaka på arbetsmarknaden är sociala
              försäkringar av den modell som vi haft i de nordiska länderna
              faktiskt produktiva och leder till ökad tillväxt och omställningsförmåga
              på arbetsmarknaden. Det är någonting gott och genuint. I en omvärld
              som alltmer kräver omställningsförmåga borde detta vara något
              av en svensk paradgren. En stark omställningsförmåga och ökad
              flexibilitet på arbetsmarknaden får man genom trygga standardförsäkringar
              som ger möjlighet för personer att komma tillbaka på arbetsmarknaden.
            </seg>
            <seg n="75960e5b">
              Detta debatterar vi i Socialförsäkringsutredningen, och det kommer
              vi att göra under lång tid också i svensk politik. Men vi viker
              inte en tum från kravet att de fel som i dag finns i sjukförsäkringen
              ska rättas till. Jag ser gärna att vi hittar långsiktiga, stabila
              och bra överenskommelser om principerna för socialförsäkringar,
              men låt mig vara mycket tydlig och säga att vi inte accepterar
              de utförsäkringar som sker i dag. Vi accepterar inte att nollklassade
              ställs utanför. Vi accepterar inte den arbetsförmågeprövning som
              görs vid 180 dagar. Det är en antiarbetslinje, och vi kommer att
              argumentera för att rätta till de tydliga felen i sjukförsäkringen
              så länge det behövs för att sedan kunna föra ordentliga ideologiska
              och principiella diskussioner om den framtida socialförsäkringen.
            </seg>
            <seg n="d41af488">
              Fru talman! Ha en god jul, och låt oss framför allt se till att
              vi får en mänsklig sjukförsäkring och stoppar de utförsäkringar
              som i dag pågår!
            </seg>
          </u>
          <note n="949381d7">
            I detta anförande instämde Shadiye Heydari, Eva-Lena Jansson,
            Annelie Karlsson, Kurt Kvarnström, Tomas Nilsson och Jasenko Omanovic
            (alla S).
          </note>
          <note type="speaker" n="3eaa34ea">
            Anf. 85 FINN BENGTSSON (M):
          </note>
          <u who="finn_bengtsson_813f74" xml:id="i-66fff0bed189d67d-0" n="dafbbaaa" next="i-96f3171bf2500aef-0"/>
          <note n="421fe6ee">
            Fru talman! Låt mig inledningsvis yrka bifall till utskottets
            förslag i betänkandet utom i den delen där Alliansen har en gemensam
            reservation, nr 6, som jag yrkar bifall till.
          </note>
          <u who="finn_bengtsson_813f74" xml:id="i-96f3171bf2500aef-0" n="dafbbaaa" prev="i-66fff0bed189d67d-0">
            <seg n="d827b8a5">
              Mitt anförande om alliansregeringens politik för ekonomisk trygghet
              vid sjukdom och handikapp väljer jag att inleda med en betraktelse
              över Sveriges i dag unika möjligheter i en svår finansiell tid
              med överskuldsatta länder i vår omvärld. Det handlar om att faktiskt
              kunna genomföra viktiga trygghetsreformer men är också en betraktelse
              över hur den nuvarande, djupt splittrade, oppositionen har tappat
              allt sitt ansvarskännande genom att låta svenska folket få en
              falsk känsla med bristande tilltro och legitimitet för några av
              de allra mest centrala av våra gemensamt finansierade och viktiga
              trygghetssystem.
            </seg>
            <seg n="36af990f">
              Enligt Europakommissionens senaste prognos är Sverige enda landet
              i EU med överskott i statsbudgeten 2012. Sverige omnämns i samma
              prognos också som det enda landet i EU som under finanskrisen
              faktiskt minskat sin bruttoskuld. Det gör att Sverige är det enda
              land i EU som nu kan genomföra reformer med utgifter för statskassan,
              som i det aktuella fallet gäller en lång rad förbättringar i våra
              viktiga socialförsäkringssystem.
            </seg>
            <seg n="bd06ff00">
              Fru talman! Medan ett flertal länder i vår omvärld på grund av
              ett ansvarslöst förhållningssätt med osunda statsfinanser, orsakade
              av att de lättvindigt och populistiskt för skattebetalarnas pengar
              haft spenderbyxorna på, nu tvingas försämra samhällsservicen,
              avskeda folk och sänka lönerna för offentligt anställda samt dramatiskt
              höja skatterna för alla kan Sverige i stället genomföra förbättringar
              i mångmiljardklassen inom bland annat sjukförsäkringssystemet,
              vilket mycket av debatten denna sena eftermiddagstimme kommer
              att handla om.
            </seg>
            <seg n="06f02598">
              I stället för att korrekt beskriva detta sakförhållande i en
              svår tid vad gäller många av länderna i vår närhet i Europa väljer
              Tomas Eneroth att skrämma upp den svenska befolkningen som om
              vi inte längre hade några trygghetssystem kvar. Inget kan vara
              mer felaktigt, fru talman. Vad värre är eftersom det i grunden
              både är fel och ett svartmålande av verkligheten Eneroth och Socialdemokraterna
              riskerar att sätta utsatta grupper av svenska folket i en upplevd
              vanmakt som inte har någonting med sanningen att göra, detta för
              att försöka vinna billiga politiska poäng för egen del.
            </seg>
            <seg n="a426b553">
              Fru talman! Jag kan förstå den desperation som säkert många tidigare
              seriösa socialdemokrater i dag känner när trovärdigheten och tilltron
              till deras politik på allt fler områden i svenska väljare ögon
              och öron påtagligt sviktar efter det ena besynnerliga uttalandet
              efter det andra från partiledningen om hur våra gemensamma skattemedel
              bäst ska förvaltas för att garantera välfärden. Men nu gäller
              det för ett ekonomiskt starkt men samtidigt litet och exportberoende
              land som Sverige att i en orolig ekonomisk omvärld fokusera på
              välfärdsreformer som kommer de sämst ställda bäst till del. Det
              är trots allt ett begränsat budgetutrymme, som vi enat oss om
              i denna kammare för nästkommande år. Då är det tid för ansvar,
              inte för populistiska politiska utspel. Det gäller särskilt det
              aktuella utgiftsområdet för att kunna värna den långsiktiga ekonomiska
              tryggheten för vår befolkning vid sjukdom och handikapp.
            </seg>
            <seg n="bc9a04e9">
              Låt mig fortsätta med att konstatera att av det överenskomna
              budgetutrymmet för reformer på ca 15 miljarder kronor i statsbudgeten
              anvisar alliansregeringen hela 98 procent av dessa till reformer
              för dem som har de längsta inkomsterna. Det kan göras utan att
              behöva höja skatten på deras inkomster, tvärtom. Genom sunda skattesänkningar
              med adress framför allt till dem som under bättre tider befinner
              sig i de lägre inkomstskikten har långinkomsttagarna också ett
              viktigt personligt ingångsvärde med en extra månadslön varje år.
              Det, Tomas Eneroth, är att stärka egenmakten för de ekonomiskt
              svagare i samhället, en egenmakt som jag vet att du tidigare värnat
              för medborgarna, åtminstone i dina yngre år som politiker.
            </seg>
            <seg n="9fb34f7d">
              Låt mig få sätta sjukförsäkringssystemets utveckling i ett något
              längre perspektiv för att se på Socialdemokraternas och den övriga
              oppositionens ansvarskännande inför denna viktiga uppgift. Jag
              börjar med år 2002. Socialdemokraterna inledde sin sista regeringsperiod
              med en sjukförsäkring som inte bara hade havererat utan höll på
              att försätta Sverige i statsbankrutt om inget gjordes trots att
              det då var betydligt bättre ekonomiska tider i vår omvärld än
              i dag.
            </seg>
            <seg n="61d49e5b">
              Närmare 15 procent av arbetskraften var sjukfrånvarande, en siffra
              mer än dubbelt så hög som i jämförbara länder. Vi hade 220 000
              heltidssjukskrivna och 550 000 förtidspensionärer. Än värre var
              att varje dag året runt flyttades 140 människor i arbetsför ålder
              från passiv långtidssjukskrivning till en än mer passiviserande
              och definitiv förtidspension, fram till den ordinarie pensionen.
            </seg>
            <seg n="db27dc39">
              Det skedde i en befolkning på endast nio miljoner människor.
              Av befolkningen i arbetsför ålder snittade sjukfrånvaron för alla
              på 40 dagar per år. Sverige hade världens mest sjukfrånvarande
              befolkning samtidigt som hälsoläget i andra observationer angav
              att vi hade en av världens friskaste befolkningar!
            </seg>
            <seg n="82ba6684">
              Det var, fru talman, ohållbart. Dåvarande statsminister Göran
              Persson såg att problemet låg i sjukförsäkringen. Därför skrev
              han i budgetpropositionen 2002/03 in visionen att frånvaron från
              arbetslivet på grund av sjukskrivning skall i förhållande till
              2002 halveras fram till 2008. Det var en djärv vision, kan tyckas,
              men ett utslag av ett tydligt ansvarskännande för grundproblemets
              natur.
            </seg>
            <seg n="12b4a449">
              Anna Hedborg, tidigare socialdemokratisk socialförsäkringsminister
              och sedermera generaldirektör för Försäkringskassan, gavs uppdraget
              att komma med förslag för att reformera sjukförsäkringen. I uppdraget
              från den socialdemokratiska regeringen ställdes frågorna om det
              fanns en glidning i sjukdomsbegreppet, varför det i den svenska
              sjukförsäkringen saknades en bortre gräns, som fanns i andra länder,
              och om det inte fanns en skyldighet för den som möjligen främst
              är passivt långtidssjukskriven att söka ta vara på eller utveckla
              sin arbetsförmåga även om detta skulle innebära att byta yrke
              eller arbeta på annan ort.
            </seg>
            <seg n="be9180ed">
              Anna Hedborg levererade sin utrednings resultat under 2006 och
              konstaterade bland annat att sjukförsäkringen har tillåtits bli
              en parkeringsplats för problem den inte är avsedd för. I andra
              länder är sjukförsäkringen begränsad i tid, vilket gör att alla
              vet att det är viktigt att åtgärder sätts in snabbt, men den svenska
              sjukförsäkringen präglas av motsatsen, säger hon. Hon avslutar
              med att säga: Alla tycks vänta på alla utan att något sker. Den
              bästa sammanfattningen av en utredning av vem som har rätt till
              sjukpenning i Sverige i dag är att det har den som vill.
            </seg>
            <seg n="97be79ba">
              Ansvarskännande politiker från Socialdemokraterna och bland annat
              LO applåderade vid den tiden Hedborgs analys och förslag till
              förändringar i sjukvårdsförsäkringen. Valet förlorades av Socialdemokraterna
              och den tillträdande alliansregeringen byggde under förra mandatperioden
              mycket av sin sjukförsäkringsreform på Anna Hedborgs omsorgsfulla
              och noggranna utredningsresultat. Den genomfördes under 2008 med
              synliga effekter från 2009 och framåt.
            </seg>
            <seg n="28b2fa65">
              De sammanfattande resultaten av sjukförsäkringsreformen kan sägas
              vara att antalet i utanförskap på grund av sjukfrånvaro nu har
              minskat med drygt 200 000 personer jämfört med 2008. Hälften så
              många är nu sjukskrivna hälften så länge. Sjukskrivningarna är
              nere på jämförbara nivåer med jämförbara länder, och den tidigare
              bisarra geografiska skillnaden i ohälsotal inom landet är nu i
              princip utjämnade.
            </seg>
            <seg n="3f67a2d7">
              När dessa i stort sett goda resultat granskades på individuell
              nivå upplevde alliansregeringen att alltför många människor ändå
              hamnar mellan stolarna i ett omfattande och nödvändigt reformarbete.
              Detta gjorde att man efter valet 2010 i Regeringskansliet omedelbart
              påbörjade ett förbättringsarbete av den sjukförsäkringsreform
              som i grunden skulle hyllas och vårdas. Detta gjorde man för att
              så få personer som möjligt ska lida av de försummelser som den
              tidigare passiviteten när det gäller att värna sjukförsäkringen
              försatt dem i. Det är grunden för de många förändringsförslag
              som alliansregeringen nu har lagt fram i sin proposition för utgiftsområdet
              efter ett grundligt beredningsarbete och en omfattande remissrunda
              till berörda myndigheter och intresseorganisationer som vi i dag
              har att debattera och sedan ta ställning till i denna kammare.
            </seg>
            <seg n="b903dfab">
              Förbättringsförslagen är många och ekonomiskt omfattande. Låt
              mig därför för tids vinnande fokusera på några av de viktigaste.
            </seg>
            <seg n="314827b7">
              De som tidigare haft tidsbegränsad förtidspension men saknat
              försäkrad inkomst och behöver återvända till sjukförsäkringen
              ges en sådan grundtrygghet i en ny ersättning som också kopplas
              till ett särskilt boendetillägg som är behovsprövat utifrån försörjningsansvar.
              Det är en viktig del av förbättringen. Det gällde egentligen även
              den tidigare sjukförsäkringen men det prövades aldrig på grund
              av att det var en ganska passiv verksamhet där man inte stannade
              upp och funderade över om arbetsförmågan skulle utredas eller
              inte.
            </seg>
            <seg n="14020a46">
              Vid den bortre gränsen i sjukförsäkringen, två och ett halvt
              år, införs en ökad möjlighet till en individuell bedömning. Man
              kan undantas från detta om det anses oskäligt att den försäkrade
              då ska lämna sjukförsäkringen om man inte bedöms kunna tillgodogöra
              sig ens en individanpassad arbetslivsintroduktion på arbetsförmedlingen.
            </seg>
            <seg n="4eb02a3a">
              Statens medel till rehabiliteringsinsatser utökas kraftigt. Min
              partikollega Saila Quicklund kommer att berätta mer om det i ett
              senare anförande.
            </seg>
            <seg n="22285fb7">
              Det finns även en satsning på funktionshindrade, 4 400 platser,
              som är avsatta för arbete inom kultursfären. Det ligger inom arbetsmarknadsbudgeten,
              men det visar hur alliansregeringen på olika sätt samarbetar med
              olika ansvarsområden för att stödja de mest utsatta.
            </seg>
            <seg n="149242e9">
              Tomas Eneroth nämnde att det är viktigt med samarbete mellan
              myndigheterna Försäkringskassan och Arbetsförmedlingen och med
              landsting och kommun, det som vi populärt kallar för Finsam. Här
              ges också stora resurser. Det kommer min kollega Gunilla Nordgren
              att tala om i ett senare inlägg.
            </seg>
            <seg n="86d7bb26">
              För gemensamma servicekontor där medborgarna kan få personliga
              möten med myndighetstjänstemän avsätter regeringen extra resurser
              till Försäkringskassan, samtidigt som Statskontoret givits ett
              uppdrag att undersöka hur denna viktiga service bör se ut på lång
              sikt. Under tiden har Försäkringskassan ombetts av regeringen
              att garantera personlig service på ett rimligt sätt genom att
              inte i oträngt mål avveckla servicekontor.
            </seg>
            <seg n="50b0548a">
              För att förbättra rättssäkerheten och legitimiteten i sjukskrivningsprocessen
              satsar regeringen på stöd till sjukskrivningsprocessen med bland
              annat en miljard avsedd för att hjälpa landstingen med att förbättra
              kvaliteten i de medicinska underlagen för beslut av Försäkringskassan
              och utökat stöd till de så kallade försäkringsmedicinska rådgivarna
              i deras roll att komplettera sjukvården och sjukförsäkringsmyndigheten
              i sin dialog. Detta är något som Vänsterpartiet av outgrundlig
              anledning opponerar sig kraftigt emot.
            </seg>
            <seg n="59401d89">
              På grund av bland annat riksdagens önskemål om en annan ordalydelse
              för hur arbetsförmåga ska bedömas efter ett halvårs sjukskrivning
              i förhållande till två arbetsmarknadsbegrepp har regeringen låtit
              Socialdepartementet utreda frågan. Bedömningar har gjorts av bland
              annat Försäkringskassan och den oberoende myndigheten Inspektionen
              för socialförsäkringen. Försäkringskassan har fått i uppdrag att
              vidare utreda denna viktiga fråga med avrapportering senast den
              5 mars 2012.
            </seg>
            <seg n="3a4654a1">
              Den senare frågan handlar om huruvida jobben ska kallas normalt
              förekommande eller reguljära. Den gamla lagstiftningen lutade
              sig mot det förra begreppet. Med tanke på alla problem som det
              sjukförsäkringssystemet drogs med jämfört med den nya reformerade
              sjukförsäkringen som utnyttjar det senare begreppet, kräver denna
              fråga en noggrann beredning och remissrunda för rättssäkerhetsaspekten
              när det gäller hur enskilda människor sedan blir bedömda när individuella
              ärenden handläggs på Försäkringskassan.
            </seg>
            <seg n="96662e24">
              Detta vill inte den samlade oppositionen höra talas om, utan
              kräver helt enkelt att dessa rättssäkrande principer enligt god
              svensk lagstiftningstradition inte ska tillåtas gälla. Nu ska
              det rappt stiftas lag i frågan. Vårt svar på en sådan befängd
              propå blir naturligtvis: Var så goda. Ni har makten att stifta
              denna lag inom oppositionen. Men ni har då också att ikläda er
              något som kanske är mindre lustigt, nämligen att ta ansvar för
              att denna raskt genomdrivna lagändring, utan tillräcklig förberedelsetid,
              faller ut på sådant sätt att ingen hamnar mellan stolarna.
            </seg>
            <seg n="fd0d651d">
              Det kanske kan verka kul och populistiskt att vilja knäppa en
              ansvarsfull regering på näsan med en tillfällig bräcklig majoritetsställning.
              Men med mindre än att ni löper hela linan ut kan detta definitivt
              inte betraktas som ansvarsfullt.
            </seg>
            <seg n="0645c87b">
              De övriga oppositionspartiernas inlägg kommer efter mitt. Utskottet
              delar bedömningen att mycket av oppositionens långtgående önskemål
              om förändringar väl hanteras inom ramen för den parlamentariska
              socialförsäkringsutredningens arbete. Jag avslutar därför med
              att yrka bifall till förslaget i betänkandet, med stöd för alliansreservationen
              nr 6.
            </seg>
          </u>
          <note n="cc015d75">
            I detta anförande instämde Eva Lohman, Gunilla Nordgren, Saila
            Quicklund och Lars-Arne Staxäng (alla M), Ulf Nilsson (FP), Solveig
            Zander (C) samt Lars Gustafsson (KD).
          </note>
          <note type="speaker" n="8ee3d0c6">
            Anf. 86 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-ed2ef0cf173caa99-0" n="ea29222b">
            <seg n="0534bec1">
              Fru talman! Det var intressant att höra Finn Bengtsson referera
              till rättssäkerhet. Jag kan påminna om att den lagstiftning som
              han just försvarade drog den borgerliga utskottsmajoriteten igenom
              i riksdagen på två och en halv dag. Man beredde lagförslaget över
              en helg. Då var det inte tal om rättssäkerhet och utredningar.
              När det gällde att göra försämringar i sjukförsäkringen var det
              uppenbarligen väldigt bråttom.
            </seg>
            <seg n="fbd025f2">
              Jag beklagar att Anna Hedborg inte är här och kan försvara sig.
              Jag vet inte hur många gånger hon har blivit feltolkad ibland
              medvetet, ibland säkert omedvetet. Hon skrev en utredning som
              heter Mera försäkring och mera arbete . Vi kan konstatera att
              det med den här regeringen har blivit både mindre försäkring och
              mycket mindre arbete eftersom långtidsarbetslösheten biter sig
              fast. Under perioden 20032006 fick vi en kraftigt minskad sjukfrånvaro,
              utan utförsäkringar och utan sänkta ersättningar.
            </seg>
            <seg n="6cf8e25b">
              Det är möjligt att Finn Bengtsson minns historien fel. Han sällar
              sig då till raden av moderata företrädare däribland Sofia Arkelsten
              som minns fel både när det gäller kampen mot apartheid och rösträttens
              införande.
            </seg>
            <seg n="ac6d9fbd">
              Nu har vi en ökad ohälsa. Sjukskrivningarna ökar. Det är fler
              unga förtidspensionärer. Det är inte egenmakt som många känner
              utan vanmakt. De känner vanmakt över att det alltid är den som
              är mest utsatt som ska vara ansvarig när det är finansiell oro.
              Det är det man hänvisar till i stället för att ta ansvar.
            </seg>
            <seg n="5ec110f5">
              Jag har två grundläggande frågor till Finn Bengtsson. Han hänvisar
              till oskälighetsprövningen, det vill säga att om det inte anses
              oskäligt ska man kunna göra undantag från de regler som den borgerliga
              majoriteten har röstat igenom i riksdagen. Hur många bedömer Finn
              Bengtsson kommer att omfattas av oskälighetsrekvisitet? Den andra
              frågan ställer jag med anledning av det som jag inledde mitt anförande
              med.
            </seg>
            <seg n="f2599734">
              Kommunal visar att en tredjedel av deras medlemmar förlorade
              5 000 kronor i månaden när de blev utförsäkrade. Tycker Finn Bengtsson
              att det är rimligt?
            </seg>
          </u>
          <note type="speaker" n="191315c5">
            Anf. 87 FINN BENGTSSON (M) replik:
          </note>
          <u who="finn_bengtsson_813f74" xml:id="i-10e552e854054c23-0" n="dafbbaaa">
            <seg n="768b40e6">
              Fru talman! Jag kan inleda med att kommentera lite grann kring
              180-dagarsprövningarna eftersom det var en central punkt i det
              som Tomas Eneroth tog upp i sitt anförande. Det är lite intressant
              att fundera på den beskrivning som Tomas Eneroth gör av verkligheten.
              Det låter alltid som om det är förfärligt många personer som drabbas.
              När regeringen skulle komma fram till hur man skulle fortsätta
              att utreda och komma med ett rättssäkert lagförslag gjorde man
              inom ramen för den departementsskrivelse som kom i somras en analys
              av de människor som nådde 180-dagarsgränsen. Det var ca 55 000
              individer. Av dem bedömdes 83 procent sakna förmåga i relation
              till den reguljära arbetsmarknaden och fortsätter alltså inom
              ramen för sjukförsäkringen. 17 procent har en möjlighet att kanske
              prövas mot den reguljära arbetsmarknaden. Av dem omfattas 14 procent
              av just undantagsskäl, bland annat oskälighet, som nämndes av
              Tomas Eneroth. Det innebär att det var 3 procent som fick sin
              sjukpenning indragen. Det är 1 650 personer. Många av dem går
              ändå tillbaka till sina arbeten. Det finns alltså möjlighet att
              de har en arbetsförmåga som gör att de kommer tillbaka till sitt
              reguljära arbete.
            </seg>
            <seg n="0961c285">
              Jag kan tänka mig att det oskälighetsrekvisit som sedan nämns
              av Tomas Eneroth handlar om den sista tiden, alltså de 550 dagarna.
              Detta kommer naturligtvis nu att prövas efter att man har fattat
              beslut om det. Det är svårt att sia om det. Men givet möjligheten
              att det fanns sådana rekvisit redan under 180-dagarsprövningen
              som utnyttjades förväntar jag mig att detta kommer att göra att
              en större individuell prövning kommer att ske.
            </seg>
            <seg n="68b832e3">
              Nu hann jag inte svara på Tomas Eneroths andra fråga, men det
              får jag göra i min nästa replik.
            </seg>
          </u>
          <note type="speaker" n="f1380cd7">
            Anf. 88 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-ed2ef0cf173caa99-1" n="ea29222b">
            <seg n="80cff917">
              Fru talman! Jag undrar om det inte kan vara på sin plats att
              påpeka att riksdagen faktiskt extrainkallades i somras. Jag tror
              inte att någon undgick att vi extrainkallades och att det var
              en debatt under hela våren som handlade om arbetsförmågeprövningen
              och att riksdagens majoritet också ogillade det som regeringen
              lade fram som förslag. Att det skulle vara en överraskning och
              att det nu skulle anses förhastat att ta ett sådant beslut är
              helt orimligt. Min fråga är: Vad har regeringspartierna sysslat
              med under hela sommaren? De har haft gott om tid på sig att utreda
              detta och lägga fram förslag. Jag är förvånad över att man inte
              i budgetpropositionen fullföljer riksdagens beslut. Det är därför
              som vi nu så tydligt markerar att det behöver läggas ett lagförslag
              på riksdagens bord, och det behöver läggas fram senast den 1 mars
              2012.
            </seg>
            <seg n="563bb782">
              Jag noterar också att det inte kom något svar på frågan om hur
              många som kommer att omfattas av frågan om oskälighet. Vi ska
              komma ihåg att det var en eller två individer som kom att omfattas
              av det förra oskälighetsrekvisitet.
            </seg>
            <seg n="d39a7fcf">
              När Försäkringskassans generaldirektör var i utskottet och berättade
              om denna nya lagstiftning var han noga med att betona att han
              bedömde att det rör sig om enstaka fall. Så är det. Det är enstaka
              fall som möjligtvis kan undantas i ett läge där flera borgerliga
              debattörer ibland hävdar att detta minsann ska göra försäkringen
              lite mjukare. Så är det inte. Det verkar vara så att det överordnade
              besparingsbetinget är viktigare än att få en försäkring som individuellt
              vågar möta människors behov av stöd och hjälp när de är som mest
              utsatta.
            </seg>
            <seg n="e0ff25b2">
              Min sista fråga inväntar jag med spänning svar på från Finn Bengtsson.
              Jag gissar att det kan vara svårt för personer som har varit vana
              vid andra inkomster än de som Kommunals medlemmar har att föreställa
              sig vad det innebär att förlora 5 000 kronor i månaden. Men det
              är väldigt mycket pengar, och det är en mycket stor andel av lönen.
              Är det ett tillräckligt ekonomiskt incitament för att man ska
              komma tillbaka i arbete? Det är så det brukar heta på ekonomspråk.
              För min del tycker jag att det är helt orimligt att man har betalt
              in en försäkring under hela sitt liv och sedan inte omfattas av
              den utan blir utförsäkrad. Vad tycker Finn Bengtsson om de 5 000
              kronorna? Är det rimligt?
            </seg>
          </u>
          <note type="speaker" n="5540c893">
            Anf. 89 FINN BENGTSSON (M) replik:
          </note>
          <u who="finn_bengtsson_813f74" xml:id="i-10e552e854054c23-1" n="dafbbaaa">
            <seg n="c3a9e355">
              Fru talman! Jag kan börja med att ta upp det som nu kallas för
              ett fåtal undantag. Det nya oskälighetsbegreppet som syftar på
              den bortre parentesen av försäkringen måste naturligtvis få testas
              på sedvanligt sätt då myndigheten får möjlighet att göra bedömningar.
              Då kan vi ta ställning till om detta ändå har gett den individuella
              flexibilitet som vi till viss del värnar. Men samtidigt måste
              vi också av rättssäkerhetsskäl ha en ganska strikt ordning så
              att det blir lika bedömningar.
            </seg>
            <seg n="e7562bf9">
              Just detta med få individer tycker jag kan speglas i ett annat
              intressant uttalande av Tomas Eneroth som har farit land och rike
              runt under de senaste veckorna inför denna debatt och talat om
              att cancersjuka utförsäkras.
            </seg>
            <seg n="60521f6e">
              Vi roade oss då med att fråga Försäkringskassan på den punkten
              hur det var med dem som hade tumörsjukdom och inte hade beviljats
              någon förlängning vid 180 dagar, från och med den 1 januari 2010
              till och med den 30 juni 2011. Det visade sig vara elva fall där
              det pågick cellgiftsbehandling i bara ett enda fall, och i detta
              enda fall var personen i fråga över 65 år, vilket innebär att
              man inte har försäkringsskydd av de skäl som också Socialdemokraterna
              har skrivit under på. I de andra tio fallen hade man godtagit
              och var införstådd med besluten och har inte överklagat dem. Det
              visade sig också att denna tumörsjukdom, som inte ens behöver
              vara en cancersjukdom, faktiskt var en tumörsjukdom som inte var
              primärdiagnos när man utredde möjligheten till arbetsförmåga.
            </seg>
            <seg n="f6b4abf8">
              Jag vill påstå att om dessa uppgifter stämmer som kommer direkt
              från Försäkringskassan har Tomas Eneroth varit ute och gjort många
              människor osäkra, människor som har rätt att bli bedömda utifrån
              en tumörsjukdom. Jag tycker inte att det är riktigt så som man
              kan hantera en ansvarsfull ställning, allra minst om man är vice
              ordförande i utskottet.
            </seg>
          </u>
          <note type="speaker" n="6c33b59e">
            Anf. 90 GUNVOR G ERICSON (MP):
          </note>
          <u who="jan_ericson_c141e8" xml:id="i-3648635e6c64bbaa-0" n="abf5fe1f">
            <seg n="a3b835cf">
              Fru talman! Golv i sjukförsäkringen och slopat sjuklöneansvar
              är två viktiga förändringar i Miljöpartiets alternativa budget
              som vi tyvärr inte har fått majoritet för.
            </seg>
            <seg n="58011abe">
              Under sin tid vid makten har den borgerliga regeringen genomfört
              omfattande förändringar i trygghetssystemen som förändrat villkoren
              för många människor. När regeringen ändrade sjukreglerna 2008
              försvann möjligheten till sjukersättning för sjuka som inte har
              haft något jobb, det vill säga att det inte ens har kommit in
              med en fot på arbetsmarknaden men likväl blivit sjuka innan de
              ens fått ett fast jobb.
            </seg>
            <seg n="6099633a">
              Sedan de nya reglerna trädde i kraft vid årsskiftet har drygt
              47 000 personer kastats ut ur sjukförsäkringen. Ekonomisk och
              social trygghet är i folkhälsoforskningen välkända faktorer för
              att främja människors hälsa och välbefinnande. Det blir inte lättare
              att tillfriskna om man samtidigt ska oroa sig över sin ekonomi.
              Vi har fått en socialförsäkring vid vägs ände.
            </seg>
            <seg n="9e6dd54d">
              Att vara människa innebär att ha drömmar om framtiden. Att vara
              människa innebär att vilja delta i samhällslivet och att känna
              sig behövd. Men att vara människa innebär också att vara sårbar.
              Alla människor kan drabbas av sjukdom eller bli arbetslösa. Det
              finns tider i livet då vi av olika skäl inte kan arbeta. Så är
              det, och så måste det kunna få vara. Men hela livet ska vi som
              människor och medborgare kunna utvecklas genom att våga pröva
              nya saker och anta nya utmaningar. För att vi ska lyckas med det
              behöver vi konstruktiva förutsättningar och stödjande strukturer.
              De så kallade tidsgränserna är inte det om det inte samtidigt
              erbjuds verklig hjälp tillbaka. De allra flesta människor vill
              arbeta och bidra till samhällets utveckling. Alla vill vara delaktiga
              och känna att de befinner sig i ett sammanhang, inte utanför.
              I dag har vi inte ett socialförsäkringssystem som i stora delar
              harmonierar med dessa tankar och med människors behov. Vi har
              ett socialförsäkringssystem som inte fungerar inkluderande och
              dynamiskt utan snarare stigmatiserar, exkluderar och passiviserar.
              Man måste till exempel ha varit sjukskriven på heltid i minst
              ett år för att kunna få en lönebidragsanställning. Men den som
              har jobbat deltid och har varit halvt sjukskriven straffas och
              kan inte få något lönebidrag.
            </seg>
            <seg n="653dd61a">
              Vi i Miljöpartiet menar att samhällets regelverk måste anpassas
              till de situationer som verkliga människor befinner sig i.
            </seg>
            <seg n="c65772e1">
              I dag bygger ersättningen vid arbetslöshet och sjukdom enbart
              på lönearbete som är någorlunda stabilt. Ersättningen är helt
              och hållet kopplad till antalet timmar man har jobbat samt den
              lön man har fått för det. Den som inte kommit in på arbetsmarknaden
              får ingen ersättning, utan blir fortsatt nollklassad även med
              de regeländringar som föreslås i dagens betänkande.
            </seg>
            <seg n="fd1c6b63">
              Det behövs ett nytänk i socialförsäkringarna som gör att systemen
              kan bidra till en känsla av sammanhang och att man kan få komma
              in på arbetsmarknaden. Vi måste sätta det friska i fokus för att
              se möjligheterna hos varje individ i stället för att stämpla människor
              som utförsäkrade. De marginella förändringar som regeringen gör,
              att införa ett nytt oskälighetsbegrepp, kommer inte att innebära
              att fler får stanna kvar i sjukförsäkringen vid maxtiden, den
              så kallade stupstocken. Det har Försäkringskassan varit mycket
              noga med att tydligt påpeka. Den åtgärden är bara ett plåster
              på ett i grunden sjukt system.
            </seg>
            <seg n="bf46c0d4">
              Vi behöver en arbetslivstrygghet, en försäkring för alla.
            </seg>
            <seg n="81c23d3c">
              Miljöpartiet vill införa ett helt nytt trygghetssystem som är
              enkelt, överskådligt, inkluderande och jämlikt. Vi vill se en
              försäkring som gäller vid både arbetslöshet och sjukdom. Människor
              ska inte behöva bollas runt mellan Försäkringskassan och Arbetsförmedlingen.
              Vi vill se en väg in i trygghetssystemen och många vägar ut. Med
              trygghet föds kreativitet. Vi måste våga tänka nytt.
            </seg>
            <seg n="b608c4b8">
              Vi vill, som sagt, införa ett system där arbetslöshetsförsäkring,
              sjukförsäkring och försörjningsstöd slås ihop och där det finns
              en garantinivå. Arbete ska löna sig men även räknas bredare än
              i dag, så att även studenter, egenföretagare och familjehem kan
              omfattas av en vettig försäkring. Den som inte har möjlighet eller
              förmåga att arbeta ska aldrig någonsin få degraderas till en andra
              klassens medborgare. Att de som står utanför a-kassa och sjukförsäkring
              hänvisas till kommunernas socialkontor för att få försörjningsstöd
              är bekymmersamt, inte bara för den enskilde utan också för kommunerna
              som får svårt att få ekonomin att gå ihop, vilket i slutändan
              innebär omedelbara nedskärningar i välfärden i skolan, i vården
              och i omsorgen.
            </seg>
            <seg n="84bd621c">
              De olika reglerna i de här systemen sätter i dag krokben för
              individer och handläggare. Arbetsförmedlingen har sitt stuprör,
              a-kassorna sitt, Försäkringskassan sitt och socialtjänsten sitt.
            </seg>
            <seg n="ad11636a">
              Även om Försäkringskassan och Arbetsförmedlingen nu ska jobba
              mer tillsammans det är bra, som ett enigt utskott har påpekat
              i betänkandet är det fortfarande två olika regelverk. Människor
              får ersättningen antingen från a-kassan, som räknas på ett sätt,
              eller från sjukförsäkringen, som räknas på ett annat sätt. Eller
              också får den enskilda individen ingen ersättning alls, och då
              uteblir ofta insatserna från Försäkringskassan.
            </seg>
            <seg n="68691a09">
              Miljöpartiet driver förslag här i riksdagen om en samlad arbetslivstrygghet
              just för att man också ska kunna få hjälp och stöd att komma tillbaka.
            </seg>
            <seg n="804d73b4">
              Ja men, säger ni, nu införs ju en ersättning för nollklassade.
              Nja, det är inte helt sant. Det gäller dem som har varit inne
              i systemet tidigare, alltså bara vissa. Under galgen tvingas regeringen
              införa det eftersom det var ett av de riksdagsbeslut som togs
              i somras.
            </seg>
            <seg n="5080d7bb">
              Vårt förslag om ett golv i sjukpenningen berör 15 000 personer,
              det vill säga alla nollklassade, inte bara de 3 000 som tidigare
              haft ersättning. Med införandet av ett golv skulle ingen behöva
              bli nollklassad. Med en lägsta ersättning kan människor koncentrera
              sig och fokusera på sin rehabilitering i stället för att oroa
              sig om de kan betala hyran nästa vecka.
            </seg>
            <seg n="e5de3419">
              Tidigare i dag hade några av oss förmånen att vara i den parlamentariska
              socialförsäkringsutredningen, där en forskare redovisade olika
              effekter. Det finns en hel del intressant forskning när det gäller
              vad incitament är. Trygga försäkringar leder faktiskt till att
              man vågar mer.
            </seg>
            <seg n="5ef14b7b">
              I dag saknas helt en lägsta ersättning i sjukförsäkringen. En
              grundnivå finns i föräldrapenningen, arbetslöshetsförsäkringen
              och garantipensionen, men inte längre i sjukförsäkringen bara
              om du får en så kallad permanent sjukförsäkring. Den lägsta nivån
              eller golvet i arbetslöshetsersättningen är 320 kronor per dag
              under förutsättning att man har uppnått arbetsvillkoret. Man skulle
              kunna införa motsvarande i sjukförsäkringen.
            </seg>
            <seg n="1e5f9942">
              Det finns individer som inte har en upparbetad sjukpenninggrundande
              inkomst och som därför, med det regelverk vi har i dag, inte får
              varken sjukpenning eller rehabiliteringspenning om de skulle drabbas
              av sjukdom. Likväl kan det vara så att de var precis på väg in
              på arbetsmarknaden och just skulle börja på ett jobb men hann
              aldrig. Dessa individer tvingas söka sin försörjning från annat
              håll. Många av dem tvingas leva på försörjningsstöd eller möjligtvis
              på maka eller make. Ett golv i en sjuk- eller rehabiliteringspenning
              skulle innebära att även dessa personer kan få hjälp och stöd
              att komma tillbaka.
            </seg>
            <seg n="269c700d">
              Det andra förslaget som jag nämnde i min inledning är ett slopat
              sjuklöneansvar för småföretagare med upp till tio anställda.
            </seg>
            <seg n="1a92cf38">
              En stor majoritet av Sveriges företag är relativt små. Företag
              med tio anställda eller färre utgör mer än 96 procent av det totala
              antalet företag. Många av dessa företag upplever att just kostnaderna
              för sjuklön är betungande. Hälften pekar dessutom ut småföretagarnas
              sjuklöneansvar som särskilt orättvist. En undersökning visar att
              åtta av tio småföretagare känner oro inför att någon anställd
              ska bli sjuk och att de ska stå med tunga kostnader för både sjuklön
              och ersättare.
            </seg>
            <seg n="473ac676">
              Syftet med förslaget är att öka småföretagens möjligheter att
              växa och anställa. Fler anställda leder till sänkt arbetslöshet
              och bättre offentliga finanser. Förslaget gynnar även den grupp
              som står längst ifrån arbetsmarknaden: arbetssökande med en lång
              sjukdomshistoria. Ett slopat sjuklöneansvar kan bidra till att
              man upplever det mindre riskabelt att anställa före detta långtidssjukskrivna.
            </seg>
            <seg n="8cbc97b7">
              I de förslag som vi har att ta ställning till i dag finns två
              förslag till tillkännagivande till regeringen, alltså uppdrag
              till regeringen. Det ena är ett uppdrag angående den så kallade
              180-dagarsregeln, hur man ska bedöma arbetsförmågan. Trots riksdagens
              beslut i somras har regeringen ändå inte gjort det riksdagen sade,
              och därför kommer utskottet nu med en förnyad begäran. Det är
              snudd på nonchalans. Vi har tidigare i debatten hört av Tomas
              Eneroth om de många turerna kring detta.
            </seg>
            <seg n="167fdcfd">
              Det andra är ett förbättrat samarbete mellan Försäkringskassan
              och Arbetsförmedlingen. Häromveckan lanserades att Arbetsförmedlingen
              ska komma in redan vid 90 dagars sjukskrivning, och det är bra.
              Men det är viktigt att regeringen säkerställer att samarbetet
              sker inom ramen för ordinarie arbete, inte bara i projektform,
              som det hittills har varit. Där finns det förhoppningsvis ändå
              möjligheter under det kommande året att Arbetsförmedlingen och
              Försäkringskassan jobbar mer effektivt tillsammans. Till syvende
              och sist handlar det om människor, som inte ska behöva bollas
              runt mellan systemen.
            </seg>
            <seg n="e21d209a">
              I den gröna budgeten, Miljöpartiets förslag till budget, föreslår
              vi en kraftigt förbättrad sjukförsäkring där vi lägger mer pengar
              så att ingen ska behöva bli nollklassad, där vi lägger mer pengar
              så att man inte ska behöva bli utförsäkrad. Vi tar också de första
              stegen för att avskaffa en av de värsta skamfläckarna i samhället,
              den växande gruppen barn som lever i fattiga familjer. Även de
              som är sjukskrivna kan ha barn. Vi kan välja mycket i livet, men
              inte vilken familj vi föds i.
            </seg>
            <seg n="2d8ffbfe">
              För Miljöpartiet är budgetöverskott och varsamhet med statens
              finanser inte målet med politiken, men de är ett verktyg för att
              skapa ett hållbart samhälle med mindre klyftor och en god miljö
              ett samhälle som vi med gott samvete kan lämna över till kommande
              generationer. Vi vet att ett samhälle med små klyftor genererar
              mindre ohälsa. Det borde vara inriktningen för socialförsäkringspolitiken,
              inte att ge enskilda människor piskor för att de ska söka jobb
              som inte finns.
            </seg>
            <seg n="baddeffe">
              Självklart står jag bakom samtliga reservationer, men för tids
              vinnande yrkar jag bifall endast till reservation 2 om allmänna
              principer för sjukförsäkringen och reservation 3 om trygghetssystem
              för studenter och unga.
            </seg>
          </u>
          <note type="speaker" n="5975a749">
            Anf. 91 FINN BENGTSSON (M) replik:
          </note>
          <u who="finn_bengtsson_813f74" xml:id="i-10e552e854054c23-2" n="dafbbaaa">
            <seg n="220b8e0d">
              Herr talman! Jag tycker att Gunvor G Ericson företräder många
              intressanta aspekter på förändringar på sjukförsäkringsområdet.
              Men som jag sade i mitt huvudanförande tror jag att man för många
              av dem faktiskt har behov av se på den parlamentariska socialförsäkringsutredningens
              bollande av frågan för att man ska kunna landa rätt.
            </seg>
            <seg n="eda7a014">
              Men det var inte därför jag gick upp i replik utan det var när
              Gunvor G Ericson som i övrigt hade ett väl avvägt anförande började
              nämna detta med regeringens nonchalans som jag blev lite upprörd.
            </seg>
            <seg n="87763f3d">
              Jag tycker det är lite förvånande att man kan beskriva det som
              nonchalans när man får ett uppdrag från riksdagen, tar det på
              största allvar, bearbetar det i en departementsskrivelse, tillfrågar
              myndigheter som är inblandade och har kunskap på området, dessutom
              frågar många fler personer och kommer fram till att detta är en
              komplex materia även juridiskt att reda ut och att det tidigare
              arbetsmarknadsbegreppet, som man prövades mot, enligt regeringens
              bedömning inte är lättvindigt eller ett säkrare system för att
              få en bättre sjukförsäkring än det som gäller i dag.
            </seg>
            <seg n="bae7737c">
              Att man i det läget ber riksdagen att avvakta till den 5 mars
              för att få en utredning av den myndighet som är allra mest skickad,
              Försäkringskassan, och för att sedan också få en remissrunda på
              detta kan jag inte förstå hur man kan betrakta som nonchalant.
            </seg>
            <seg n="0f4ea2ff">
              Jag har frågat er som har skrivit under detta tillkännagivande
              som en bräcklig majoritet varför ni inte själva tar ansvaret för
              att också stifta denna lag, när det nu verkar vara så enkelt att
              göra det ganska snabbt och rappt. Det är väl i så fall nonchalans,
              framför allt om man inte är beredd att ta ansvar för vad en sådan
              lagstiftning så småningom kan visa sig leda till.
            </seg>
            <seg n="39bb588c">
              Som jag beskrev var den tidigare lagstiftningen, som hade detta
              begrepp, hela orsaken till att såväl Göran Persson som statsminister
              som socialförsäkringsministern, som då var generaldirektör och
              utredare och som alliansregeringen sedan agerade för, gjorde den
              nödvändiga och viktiga reformeringen av sjukförsäkringen.
            </seg>
          </u>
          <note type="speaker" n="7d3bbc9f">
            Anf. 92 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-3648635e6c64bbaa-1" n="abf5fe1f">
            <seg n="52408ff1">
              Herr talman! Det är väldigt märkligt att Finn Bengtsson lyfter
              upp frågan på det sättet. När Tomas Eneroth tidigare frågade gång
              på gång om det kommer att bli så att fler får ersättning, med
              detta oskälighetsbegrepp, uppfattade jag inte att Finn Bengtsson
              hade ett tydligt svar på frågan.
            </seg>
            <seg n="da11b43c">
              I det här fallet, om 180-dagarsregeln, gör regeringen uppenbarligen
              bedömningen att man inte ska lyssna på riksdagen. Det är min tolkning,
              eftersom det beslut som fattades i kammaren den 1 juli, i somras,
              var att regeringen skulle återkomma i budgeten med ett förslag.
              Så skedde inte. I stället gavs ett annat uppdrag, som skulle redovisas
              den 5 mars.
            </seg>
            <seg n="40e019c8">
              Vi tycker inte att det uppdraget har varit tillräckligt, utan
              vi tycker att det behöver fattas tydliga beslut här. Då måste
              man göra det senast den 1 mars, för att man ska kunna ändra begreppet
              före sommaren. Ska man återigen ha en remissrunda kan vi lika
              gärna lägga frågan i Socialförsäkringsutredningen. Men det kanske
              är det som är ert syfte egentligen.
            </seg>
            <seg n="fa49b146">
              Så till frågan om att stifta lag här i riksdagen, som Finn Bengtsson
              pratade om. Det är väldigt ovanligt. Under den tid som jag har
              varit i utskottet jag är inne på min andra mandatperiod har det
              ägt rum bara en gång. Det var när ni över en helg tog fram underlag
              för att göra en ny lagstiftning, då vi i princip fick helgen på
              oss, för att vi skulle justera på tisdagen.
            </seg>
          </u>
          <note type="speaker" n="3e0d89fd">
            Anf. 93 FINN BENGTSSON (M) replik:
          </note>
          <u who="finn_bengtsson_813f74" xml:id="i-10e552e854054c23-3" n="dafbbaaa">
            <seg n="66790b49">
              Herr talman! Att stifta lag i riksdagen är ovanligt. När vi gjorde
              det förra gången var det för att ge större möjligheter till undantag
              som vi redan från början kände att man behövde ha. Det tror jag
              inte att oppositionen hade särskilt mycket emot.
            </seg>
            <seg n="016ce38d">
              Man kan naturligtvis alltid konstatera vad som är vanligt och
              ovanligt här i riksdagen. Det är faktiskt så att tillkännagivanden
              från utskott i parti och minut också är väldigt ovanligt, i alla
              fall om man lyssnar på konstitutionsutskottet. Den typen av frågeställningar
              i någon seriös agenda har samtliga partier i konstitutionsutskottet
              sagt ska användas med restriktivitet och när det verkligen finns
              en anledning att låta påskynda något som annars är å färde.
            </seg>
            <seg n="844e3b33">
              I det här läget kan man väl säga att regeringens förhållningssätt
              är att vara just så ansvarskännande så att en lagstiftningsförändring
              löper den principiellt viktiga gången via både en utredning, om
              än det blir ett snabbspår fram från Försäkringskassan, och sedan
              en remissrunda, så att vi får stämma av de två lagrummen mot varandra.
              Allt annat vore väldigt konstigt, måste jag tycka.
            </seg>
            <seg n="5f631702">
              Det var därför som jag frågade varför den här punkten nu har
              blivit så viktig för den på denna punkt men inte i övrigt samlade
              oppositionen att lyfta fram till regeringen, när man till exempel
              från de rödgröna lyfte fram att vi minsann inte skulle ha tidsgränser.
            </seg>
            <seg n="b2cc5168">
              När jag nu tittar på förslagen från bland annat Miljöpartiet,
              som jag till viss del uppskattar, och även från både Socialdemokraterna
              och Vänsterpartiet, ser jag att de innebär just att stanna upp
              och se om tidigare rehabiliteringsåtgärder kan sättas in.
            </seg>
            <seg n="0be73b94">
              Det är just därför man måste ha de här tidsgränserna. Det verkar
              skönt att vi har släppt den frågan, som är betydligt mycket viktigare
              och där ni envist och hårdnackat stod emot en möjlighet att göra
              tidig intervention och vid olika tidpunkter belysa hur individer
              bättre ska hjälpas tillbaka till en arbetsmarknad.
            </seg>
            <seg n="851749d3">
              Frågan kvarstår varför man har fastnat i att använda begreppet
              nonchalans när regeringen seriöst ser på frågeställningen i ett
              tillkännagivande medan frågan inte behandlas seriöst av oppositionen.
            </seg>
          </u>
          <note type="speaker" n="d0240986">
            Anf. 94 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-3648635e6c64bbaa-2" n="abf5fe1f">
            <seg n="c3b4b9b0">
              Herr talman! Finn Bengtsson redovisar att syftet med beslutet
              om att stifta lag i riksdagen var att skaffa större möjligheter
              till undantag. Det var vi överens om i utskottet. Det var bra
              att man försökte göra det. Problemet var att tanken var så men
              att det inte blev så.
            </seg>
            <seg n="15911701">
              I dag har vi att ta ställning till ytterligare en förändring.
              Nu ska vi ha in en formulering om oskäligt. Det är bra att vi
              gör förändringar. Men grundproblematiken är fortfarande, som jag
              försökte beskriva i mitt inledningsanförande, att vi lappar och
              lagar. Vi sätter plåster efter plåster på olika delar av systemet,
              som i grunden är helt sjukt.
            </seg>
            <seg n="f5e5d0b8">
              Vi har inte längre en arbetsmarknad som ser ut som på 30- och
              40-talen, när de här systemen konstruerades. Vi har en helt annan
              verklighet. Att då förvänta sig att arbetsförmågeprövning efter
              180 dagar skulle kunna lösas upp, ja, man skulle kunna göra det
              tydligare genom att gå tillbaka, och det var det vi faktiskt beslutade
              i juli. Men det ville inte regeringen, och det är det jag tycker
              är lite förvånande att man från majoritetens sida inte vill gå
              med på det som riksdagen faktiskt beslutade.
            </seg>
            <seg n="59edf1e9">
              Det är egentligen inte så att vi har släppt kritiken på tidsgränser,
              Finn Bengtsson. Så är det inte. Men vi ser ju att systemet inte
              fungerar i grunden.
            </seg>
            <seg n="4ee27be3">
              Jag träffade förra veckan två företagare som jobbade med rehabiliteringsinsatser
              för enskilda individer. De var allvarligt bekymrade för att tidsgränserna
              snarare sätter upp hinder än hjälper människor att komma tillbaka.
              Vi behöver ett helt nytt socialförsäkringssystem.
            </seg>
          </u>
          <note type="speaker" n="9c954dab">
            Anf. 95 ULF NILSSON (FP):
          </note>
          <u who="ulf_nilsson_b2871f" xml:id="i-12ee37e67cae5f79-0" n="05bfd993">
            <seg n="3ccbaf35">
              Herr talman! Låt oss för några sekunder gå tillbaka till mitten
              av 2000-talet, före valet 2006. Då kan man säga att debatten om
              sjukförsäkringen handlade om två stora huvudfrågor.
            </seg>
            <seg n="cf0fe747">
              Den första frågan var: Hur ska vi kunna hjälpa tillbaka fler
              människor från dessa långa, passiva sjukskrivningar? Hur ska vi
              minska antalet som blir förtidspensionerade på löpande band?
            </seg>
            <seg n="861137e4">
              För varje månad som gick utan stöd och åtgärder fick människor
              allt svårare att komma tillbaka till arbetet.
            </seg>
            <seg n="40c340de">
              En annan fråga som började debatteras då var frågan om felaktiga
              utbetalningar och fusk, som man tidigare inte hade uppmärksammat.
            </seg>
            <seg n="6563fa43">
              Den reform som sedan kom och genomfördes 2008 under alliansregeringen
              har utan tvivel gett ett positiv resultat. Det är helt uppenbart
              att fler människor nu har hittat en snabbare väg tillbaka till
              ett aktivt liv och att sjukskrivningstiden har förkortats rejält.
            </seg>
            <seg n="ccbe1f45">
              Det beror framför allt på att rehabilitering, arbetsträning och
              andra aktiva åtgärder sätts in mycket tidigare än förut. Skillnaderna
              mellan länen i Sverige har minskat, och kopplingen till hög eller
              låg arbetslöshet har också minskat.
            </seg>
            <seg n="8c3aae3c">
              Det finns tidsgränser, som är ett nyckelord som vi hör mycket.
              Och det är inte någon vantolkning av en LO-rapport eller av Anna
              Hedborgs utredning när vi säger att införandet av tidsgränser
              var någonting som många debattörer talade om vid den tiden, 2006
              och 2007. Sverige hade tidsgränser även i det gamla systemet jag
              tror att det var sju eller nio stycken. Men de användes inte,
              och ingen människa tänkte på dem.
            </seg>
            <seg n="99e98849">
              Bland annat Riksrevisionen har i en rapport kommit fram till
              att just tidsgränserna har lett till en aktivare sjukskrivningsprocess.
              Därför säger jag än en gång till Tomas Eneroth och till övriga
              oppositionen: Glöm inte alla dessa människor som snabbt fördes
              över till ett passivt liv utanför arbete och social gemenskap!
              Glöm inte alla dem som inte fick någon rehabilitering på månader
              eller år! Och glöm inte att 140 människor om dagen förtidspensionerades
              när det var som värst!
            </seg>
            <seg n="78c00046">
              När allt detta är sagt ska jag säga att alla reformer behöver
              justeras. Särskilt i stora reformer upptäcker man förr eller senare
              vissa brister.
            </seg>
            <seg n="e54d9d52">
              Sedan den stora sjukförsäkringsreformen genomfördes har det kommit
              uppgifter om att en del människor har kommit i kläm. Det har inte
              handlat om många, men det räcker för att vi inte ska kunna blunda
              för det. Vi från Folkpartiets sida blev tidigt övertygade om att
              det behövdes några små men viktiga förändringar som är nödvändiga
              för att sjukförsäkringen ska få en rimlig balans mellan aktiv
              rehabilitering och trygghet.
            </seg>
            <seg n="4540afa8">
              Regeringen gjorde också mycket riktigt en översyn av sjukförsäkringsreglerna
              under året, och i budgetpropositionen finns nu en del förslag
              till förändringar som ska gälla från och med årsskiftet.
            </seg>
            <seg n="4c615369">
              För mig är kanske tre förändringar de allra viktigaste.
            </seg>
            <seg n="5bbfe44b">
              Det första är att det blir möjlighet till mer individuell prövning
              när en person prövas mot arbetsmarknaden, särskilt efter två och
              ett halvt år, vid den gränsen. Det ska inte vara några fall där
              personer som inte alls har någon glädje av sin arbetsträning ändå
              skickas dit. Det blir tydligare sagt nu.
            </seg>
            <seg n="a32f409f">
              Det andra som för mig har känts väldigt viktigt är att de som
              tidigare hade så kallad tillfällig sjukersättning, de nollklassade,
              som alltså inte hade någon sjukpenninggrundande inkomst, inte
              heller i det gamla systemet, om de lämnade sjukersättningen nu
              får en ersättning inklusive boendetillägg som är i ungefär samma
              nivå som deras tidigare sjukersättning.
            </seg>
            <seg n="0d235d70">
              Det tredje, som också är mycket viktigt, handlar om att vi går
              vidare och samarbetar med Arbetsförmedlingen. Det handlar om ett
              samarbete mellan Arbetsförmedlingen och Försäkringskassan och
              inte minst om att man får möjlighet till arbetsintroduktion och
              så vidare tidigare under sjukskrivningsprocessen och även under
              den tid man är sjukförsäkrad och har sjukpenning.
            </seg>
            <seg n="ca24b834">
              Det är tre viktiga förändringar. Sedan finns det en del annat.
            </seg>
            <seg n="7139361b">
              Det här är förändringar som vi från Folkpartiet välkomnar, och
              vi gör det med insikten om att det är komplicerade frågor när
              det handlar om sjukskrivning. Ingen ska tro att vi någonsin kan
              hitta regler där det aldrig uppstår några konflikter. Det blir
              så. I den mediala bilden väljer man ofta att skarpt visa någonting
              som engagerar, och det är viktigt. Vi behöver det för att kunna
              svara på frågor. Men samtidigt ska vi vara medvetna om att all
              lagutövning naturligtvis alltid är en brytning mellan vad en myndighet
              eller ett lagstiftande organ anser och vad den enskilde anser.
            </seg>
            <seg n="cca9615c">
              Men vi hörde här om statistiken vad gäller prövningar efter 180
              dagar. 55 000 människor hade varit sjukförsäkrade i 180 dagar.
              Man undersökte dem under förra året. Det visade sig att det var
              3 procent som helt enkelt ansågs vara så friska att de kunde prövas
              mot arbetsmarknaden. Men det är ingen större mängd.
            </seg>
            <seg n="308fa2ff">
              Det är också bra att regeringen nu lyfter fram behovet av att
              Försäkringskassan ska ge bra service, tydlig information och bra
              och personligt bemötande. Jag och Folkpartiet och många andra
              var mycket bekymrade över hotet om att lägga ned servicekontoren.
              De fungerar bra. Det personliga mötet är viktigt. Nu ser vi i
              budgeten att regeringen avsätter 190 miljoner kronor extra och
              ger ett tydligt uppdrag till Försäkringskassan att behålla personlig
              service och möjlighet till personliga möten och att inte genomföra
              den planerade nedläggningen av servicekontor. Vi vet också att
              Försäkringskassan nu arbetar, både ledning och kassan som helhet,
              mycket aktivt med att förstärka förtroendet, inte minst gentemot
              kunderna, om man uttrycker sig så. Det handlar om fler personliga
              möten, bättre information och så vidare.
            </seg>
            <seg n="cbc96b84">
              Jag är, som sagt, övertygad, herr talman, om att de förändringar
              vi har gjort tidigare och även de förändringar vi gör vid årsskiftet
              leder till en bättre balans i sjukförsäkringen. Vi kommer från
              mitt partis sida alltid att följa utvecklingen noggrant och alltid
              att vara beredda att föreslå ytterligare förändringar om så krävs.
              Vi vill ha en sjukförsäkring man kan lita på.
            </seg>
            <seg n="3f63505d">
              Som vi har hört arbetar en parlamentarisk utredning med framtidens
              socialförsäkringar. Förhoppningsvis kan vi där nå en bred samsyn,
              så att människor får en långsiktig trygghet och vet vad de kan
              förvänta sig av sjukförsäkringen. Förhoppningsvis blir det en
              bredare enighet, ungefär som vi i dag har när det gäller pensionssystemet.
            </seg>
            <seg n="8186ee62">
              Folkpartiet har vissa utgångspunkter i den. Vi tycker att socialförsäkringar
              är oerhört viktiga i välfärdsbygget. Vi tycker att det är viktigt
              att socialförsäkringar jämnar ut risker, skyddar mot inkomstbortfall
              och omfattar alla.
            </seg>
            <seg n="19d396ca">
              Man kan säga att skillnaden mot en privat försäkring är att alla
              får samma rätt till skydd. Likheten bör enligt oss vara att det
              finns ett samband mellan vad du betalar in och vad du kan få tillbaka.
              Det är också väsentligt att de allra flesta inkomsttagare som
              betalar in försäkringsavgifter får ett inkomstskydd när de blir
              sjuka eller arbetslösa. Därför vill vi på sikt i den här parlamentariska
              gruppen ha en seriös diskussion om att höja taken i sjukförsäkringen.
              Vi tycker också att det är angeläget, även om det inte tillhör
              vårt utskott, att införa en obligatorisk arbetslöshetsförsäkring.
            </seg>
            <seg n="cf506f89">
              Herr talman! Den reform som sjösattes under förra mandatperioden
              var, som sagt, i grunden rätt. Att nu börja tala om att ta bort
              tidsgränserna och så vidare, som Socialdemokraterna och övriga
              oppositionen gör, är en väg tillbaka till de här långa passiva
              sjukskrivningarna. Vi får inte glömma jag säger det en gång till
              att fler människor i dag får hjälp snabbare och att alla inblandade
              aktörer är aktivare än tidigare.
            </seg>
            <seg n="9d36563d">
              Vi ska fortsätta att bygga broar som för människor tillbaka från
              sjukskrivning till aktivt liv. Därför yrkar jag avslag på de reservationer
              som finns och bifall till förslaget i betänkandet.
            </seg>
          </u>
          <note n="d56522e5">
            I detta anförande instämde Gunilla Nordgren och Lars-Arne Staxäng
            (båda M) samt Solveig Zander (C).
          </note>
          <note type="speaker" n="50b05336">
            Anf. 96 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-ed2ef0cf173caa99-2" n="ea29222b">
            <seg n="55279f6c">
              Herr talman! Jag har två frågor till Ulf Nilsson.
            </seg>
            <seg n="e29e0357">
              Jag noterade att Ulf Nilsson argumenterade för att man ska vara
              skyddad mot inkomstbortfall och att det är viktigt för legitimiteten
              i försäkringen. Folkpartiet har under lång tid, förr i tiden i
              alla fall, värnat standardförsäkringar. Men det gör man inte längre.
              Snart gör man det inte ens i ord, och man gör det definitivt inte
              i handling.
            </seg>
            <seg n="c3a25088">
              Det första man gjorde när man kom i regeringsställning 2006 var
              att man sänkte taken för 1,7 miljoner löntagare, vilket gör att
              lärare, civilingenjörer, sjuksköterskor och många andra får kraftigt
              sänkt sjukförsäkring och hänvisas till att ta privata eller avtalsvisa
              försäkringar.
            </seg>
            <seg n="84694485">
              Nu säger Ulf Nilsson att det här är någonting som de pratar om
              inom alliansgruppen. Ni kan prata hur mycket ni vill, men min
              fråga är: Är det över huvud taget troligt att vi kommer att få
              se förslag om höjda tak från allianspartierna och den här regeringen
              under denna mandatperiod?
            </seg>
            <seg n="50f9dbed">
              Sedan noteras det att vi hade en diskussion om oskälighetsbegreppet,
              det som drevs igenom förra gången Ulf Nilsson satt i utskottet,
              under två tre dagar. Då kom det undantaget att omfatta några få
              personer.
            </seg>
            <seg n="a279df12">
              I Blekinge Läns Tidning den 30 augusti i år säger Ulf Nilsson:
              Dessutom ska ingen sjuk skickas till Arbetsförmedlingen om personen
              i fråga fortfarande är sjuk eller om det på annat sätt förefaller
              oskäligt.
            </seg>
            <seg n="4cfabc3e">
              Min fråga är om detta är rätt återgivet i Blekinge Läns Tidning
              och om Ulf Nilsson mot bakgrund av det ställningstagandet har
              någon uppfattning om hur många som kommer att omfattas av de nya
              oskälighetsregler som ni tycker är så angelägna och som kommer
              att omfatta så många?
            </seg>
            <seg n="1c77b13a">
              Kan jag få ett förslag på hur många det skulle kunna vara? Är
              det fem, tio, tjugo eller några hundra?
            </seg>
          </u>
          <note type="speaker" n="ad32f948">
            Anf. 97 ULF NILSSON (FP) replik:
          </note>
          <u who="ulf_nilsson_b2871f" xml:id="i-12ee37e67cae5f79-1" n="05bfd993">
            <seg n="6c332380">
              Herr talman! Jag tänker inte ge mig in på att spekulera om hur
              många människor det kan röra sig om. Jag är varken läkare eller
              statistiker, och jag tror att Tomas Eneroth också förstår att
              jag inte kan stå här och säga en siffra. Det viktiga är att vi
              får ett förtydligande av att människor inte ska föras över till
              arbetsträning och arbetslivsintroduktion om det är uppenbart oskäligt
              och om man bedömer att människorna inte kan ha någon glädje av
              och tillgodogöra sig den här verksamheten. Det är en tydligare
              precisering, helt enkelt.
            </seg>
            <seg n="ae0dc26b">
              Det finns ingen anledning att spekulera i hur många det kan röra
              sig om. Jag tror inte att det är så många, för jag tror inte heller
              att det är så många som nu heller har fått lämna sjukförsäkringen
              felaktigt. Det är ju rätt länge sedan vi såg någon debatt.
            </seg>
            <seg n="130a9100">
              Det var rätt mycket skrämskott när det började, för då visste
              man inte vad arbetslivsintroduktion var, och det utnyttjade förstås
              oppositionen. Man trodde att det var någonting tufft, att man
              skulle sitta och arbetsträna flera timmar om dagen.
            </seg>
            <seg n="7384f103">
              Sedan visade det sig att många människor var tacksamma för det
              här initiativet. Jag har mött många som har sagt: Äntligen frågar
              någon mig vad jag vill göra för att komma tillbaka till arbetet!
              Då lade sig en del av debatten.
            </seg>
            <seg n="3a467e0b">
              Det är omöjligt att svara på hur många undantag det är. Om jag
              är rätt citerad i Blekinge Läns Tidning kan jag inte säga när
              Tomas Eneroth bara läser upp ett citat. Jag kommer inte ihåg detta.
              Det var i alla fall inte jag som hade skrivit det. Detta lämnar
              jag därhän.
            </seg>
            <seg n="bcedd4a7">
              Vår principiella uppfattning när det gäller taken är först och
              främst att en stor del av befolkningen ska ha ungefär inte exakt
              men ungefär 80 procent av sin inkomst försäkrad. Det blir helt
              enkelt förslag som vi kommer att spela in i den parlamentariska
              utredningen. Det är där det kommer att ske, så jag kan inte utlova
              några förslag från Alliansen under mandatperioden.
            </seg>
          </u>
          <note type="speaker" n="8fdab469">
            Anf. 98 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-ed2ef0cf173caa99-3" n="ea29222b">
            <seg n="00fd9d2c">
              Herr talman! Det sistnämnda var intressant. Jag har hittills
              inte sett några förslag om höjda tak från Folkpartiet. Om målsättningen
              är 80 procent blir det ordentligt höjda tak. Jag kan inte siffrorna
              helt och hållet för sjukförsäkringen, men för a-kassan tror jag
              att det är 56 procent av de arbetslösa som har 80 procent i ersättning.
              Av de arbetslösa är det väl bara 2530 procent som över huvud taget
              är berättigade till a-kassa numera. Inom sjukförsäkringen har
              inkomstbortfallsprincipen urholkats å det bestämdaste under den
              här tiden.
            </seg>
            <seg n="b5ec252b">
              Folkpartiet har hittills vikt ned sig ordentligt i den frågan
              och snarare sänkt taken i sjukförsäkringen, gjort stora grupper
              på arbetsmarknaden mer beroende av privata eller kompletterande
              försäkringar och ökat osäkerheten på arbetsmarknaden. Det man
              säger och det man gör går stick i stäv. Att man viker sig för
              det stora borgerliga partiet, Moderaterna, kan säkert vara förståeligt
              en gång i en förhandling, men att man gör det i varje förhandling
              i fem års tid det måste bli ganska arbetsamt!
            </seg>
            <seg n="c4175cf1">
              Låt mig komma tillbaka till citatet. Så här står det i Blekinge
              Läns Tidning: Dessutom ska ingen sjuk skickas till AF om personen
              i fråga fortfarande är sjuk eller om det på annat sätt förefaller
              oskäligt. Nu fick Ulf Nilsson höra det en andra gång.
            </seg>
            <seg n="f578bddf">
              Jag frågade om detta för att jag tycker att man retoriskt försöker
              använda oskälighetsförändringen som ett sätt att tala om för folk
              man möter på möten att man har lyssnat och förstått. Men erfarenheten
              av den förra förändringen är att det bara var två tre individer
              som omfattades. När företrädare för Försäkringskassan har gästat
              utskottet har de sagt att det handlar om ett fåtal individer.
            </seg>
            <seg n="ba0e5add">
              Ni skrämmer inte människor, men ni invaggar dem möjligtvis i
              falsk trygghet om ni vill förespegla dem att försäkringen nu kommer
              att bli mjukare. Tvärtom är det fortsatta utförsäkringar som kommer
              att ske med den sjukförsäkring som Folkpartiet har ställt sig
              bakom, och det beklagar jag.
            </seg>
          </u>
          <note type="speaker" n="18ccdcb2">
            Anf. 99 ULF NILSSON (FP) replik:
          </note>
          <u who="ulf_nilsson_b2871f" xml:id="i-12ee37e67cae5f79-2" n="05bfd993">
            <seg n="3b50c9e9">
              Herr talman! Det är inte så många människor som Tomas Eneroth
              vill låta påskina som oskäligt har skickats vidare till arbetslivsintroduktion
              och så vidare. Det har förekommit, men det handlar inte om den
              mängd man försöker måla upp. Därför är det också omöjligt att
              spekulera i hur många som kommer att ha glädje av det här undantaget.
              Innebörden av att det språkligt står så i lagtexten kan jag inte
              säga, men innebörden i det jag sade är precis det vi har beslutat
              om. Hur många det blir återstår att se.
            </seg>
            <seg n="7a98f1b4">
              Tomas Eneroth säger att Folkpartiet har vikit sig för att vi
              inte har genomfört höjda tak. Vår grundinställning är att en stor
              del av befolkningen ska ha en stor del av sin inkomst försäkrad.
              Vi har för övrigt ett landsmötesbeslut om att höja taken i arbetslöshetsförsäkringen
              i samband med att vi också diskuterade en förändring av reglerna
              i LAS. Detta är något vi arbetar med på lång sikt.
            </seg>
            <seg n="eba5ed3a">
              Det var inga problem för oss att göra reformerna i sjukförsäkringen.
              Det var ju så oerhört mycket av bland annat det jag nämnde i mitt
              anförande: långtidssjukskrivningar, förtidspensioneringar och
              människor som gick i månader och år och inte fick någon behandling
              eller hjälp. Det var väldigt mycket som var viktigt att åtgärda.
              Det tycker jag verkligen att alliansregeringen har gjort.
            </seg>
            <seg n="422b0500">
              Sedan kan man inte få igenom allting. Det är inte alla partier
              i riksdagen vare sig till höger eller vänster som tycker att man
              ska ha högre tak. Detta är väl en typisk fråga där man får diskutera
              i vilken utsträckning sjukförsäkringen ska vara en inkomstbortfallsförsäkring.
              Det ser jag fram emot att få höra era diskussioner om i den parlamentariska
              utredningen.
            </seg>
            <seg n="c252e69a">
              Folkpartiet har den grundinställningen. Det är det ingen tvekan
              om. Sedan får vi mötas i breda kompromisser så småningom.
            </seg>
          </u>
          <note type="speaker" n="3bd5188b">
            Anf. 100 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-3648635e6c64bbaa-3" n="abf5fe1f">
            <seg n="2b06a455">
              Herr talman! Ulf Nilsson får chansen att svara på frågor från
              mig också.
            </seg>
            <seg n="bdb1a868">
              Folkpartiet, som en gång var ett socialliberalt parti, var står
              ni nu när det gäller alla de tiotusentals som fortfarande kommer
              att bli nollklassade? Det gäller inte bara dem som varit inne
              i systemet tidigare.
            </seg>
            <seg n="0b6d098c">
              När Ulf Nilsson i sitt anförande talade om de nollklassade som
              nu kommer att bli hjälpta handlade det om ungefär 3 000 individer.
              Men vi har fortfarande 15 000 som i alla fall inte kommer att
              kunna få den här ersättningen eftersom de inte hade fått in foten
              innan förändringarna gjordes.
            </seg>
            <seg n="ca0e1789">
              Nu finns det ingen lägsta ersättning i sjukförsäkringen när den
              tidsbegränsade sjukersättningen har tagits bort. Därför är min
              första fråga: Hur ser Ulf Nilsson på att det fortfarande kommer
              att vara ungefär 15 0000 personer som inte kommer att kunna få
              någon ersättning utan fortfarande kommer att vara nollklassade?
            </seg>
            <seg n="6879389e">
              Min andra fråga handlar om småföretagares sjuklöneansvar. För
              MP är detta en jätteviktig fråga, vilket ni hörde i mitt anförande.
              Men hur ser Folkpartiet på småföretagares möjligheter att anställa
              och kunna behålla anställda som delvis har arbetsförmåga och som
              man har uppmuntrat och stöttat till att kanske jobba deltid men
              som i det här systemet inte kan få en lönebidragsanställning?
            </seg>
            <seg n="5893e942">
              Min tredje fråga är: Vilka delar i sjukförsäkringen är det Folkpartiet
              driver i regeringen? Nu ser vi tidsgränser, och vi ser att de
              som bollades runt i Arbetsförmedlingen och i arbetslivsintroduktion
              kommer tillbaka till sjukförsäkringen, och sjukskrivningarna ökar
              igen. Jag har inte hört några förslag från Folkpartiet om vad
              ni ska göra åt att sjukskrivningarna faktiskt ökar igen.
            </seg>
          </u>
          <note type="speaker" n="140e228f">
            Anf. 101 ULF NILSSON (FP) replik:
          </note>
          <u who="ulf_nilsson_b2871f" xml:id="i-12ee37e67cae5f79-3" n="05bfd993">
            <seg n="32bcb3df">
              Herr talman! Det är inte så konstigt att sjukskrivningarna nu
              ökar. Nu har man gjort en första prövning, och många människor
              har fått försöka och se om det går att komma tillbaka. Statistiken
              ser lite olika ut i olika län, men man brukar tala om att ungefär
              hälften av de långtidssjukskrivna kommer tillbaka till sjukförsäkringen,
              och ungefär hälften blir kvar i aktivitet arbete, utbildning eller
              arbetsträning.
            </seg>
            <seg n="e1cf826b">
              Det är ju tråkigt att så många som hälften kommer tillbaka, men
              det är samtidigt hemskt att föreställa sig att den andra hälften,
              de som kommer in i aktivt arbetsliv, tidigare aldrig fick den
              chansen.
            </seg>
            <seg n="f37f8330">
              Jag tycker alltså inte att det är så konstigt att sjukskrivningarna
              ökar något nu. Det är absolut inget som tyder på att vi skulle
              vara på väg tillbaka till de enorma nivåer som vi hade för sju
              åtta år sedan.
            </seg>
            <seg n="599d0408">
              Gunvor G Ericson talar om 15 0000 som står utan grundersättning.
              Grundprincipen i Sverige har ju hittills varit att vi har skydd
              mot inkomstbortfall. Hur stort det sedan ska vara och så vidare
              kan man diskutera. Det är klart att det känns lite konstigt att
              enkelt och självklart säga att människor som inte har någon inkomst
              ska få en peng när de är förkylda i tre dagar, fast de i övrigt
              lever utan den inkomsten.
            </seg>
            <seg n="26e983cc">
              Sedan kan man naturligtvis diskutera, det är väl sådant som den
              här utredningen också får ta upp, om man ska hitta någon form
              av system för till exempel ungdomar som blir långtidssjuka. Vi
              laborerade i en folkpartirapport med ett system där man kanske
              kunde ha en viss grundpeng efter en lång karenstid. Det går att
              diskutera, men det är ingen försämring som är genomförd på grund
              av Alliansen. Grundprincipen har hittills varit att har man en
              inkomst har man ett skydd för bortfall från den inkomsten. Har
              man ingen inkomst har man inget att skydda. Men det är en diskussion
              som får föras vidare.
            </seg>
            <seg n="78e8e254">
              Småföretagare får jag säga något om i nästa inlägg.
            </seg>
          </u>
          <note type="speaker" n="097948ac">
            Anf. 102 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-3648635e6c64bbaa-4" n="abf5fe1f">
            <seg n="041497d3">
              Herr talman! Det är faktiskt så att på grund av en förändring
              som Alliansen har gjort blir människor nu nollklassade som tidigare
              hade kunnat få en tidsbegränsad sjukersättning. Det är en förändring
              som ni reellt har infört.
            </seg>
            <seg n="4c84a9e4">
              Det innebär att personer som inte hade hunnit få in en fot på
              arbetsmarknaden, som kanske var studerande på högskolan och såg
              fram emot ett fullt arbetsliv men råkade bli sjuka innan de fick
              sitt första jobb nu står helt utan ersättning. Jag håller med
              om att vi ska ha en inkomstbortfallsprincip, men vi måste också
              se till att de som är på väg in på arbetsmarknaden får ett fullgott
              skydd. Vi måste se till att de som är studerande också ska kunna
              få en möjlighet till ersättning.
            </seg>
            <seg n="b4646c6b">
              Jag beklagar att Folkpartiet inte vill ta några steg i den riktningen.
              Trots allt är det ganska lång tid innan Socialförsäkringsutredningen
              kommer att kunna lägga fram sina förslag. Vissa delar skulle vi
              kunna införa i sjukförsäkringen redan nu, till exempel se till
              att studerande får en vettig ersättning.
            </seg>
            <seg n="5067a825">
              Man prövas och får hjälp från Arbetsförmedlingen om man går över
              till arbetslivsintroduktion. För oss i Miljöpartiet är det inget
              konstigt att arbetsförmedling och försäkringskassa hjälps åt.
              Vi vill ju se det här tillsammans. Problemet är att samtidigt
              som man i ert system bollas runt mellan de olika regelverken fluktuerar
              också ersättningarna. Man vet inte om man kommer att få en ersättning
              från den ena dagen till den andra eller möjligtvis om man kommer
              att få lägsta ersättning. Det är ingen som kan tala om vilken
              ersättning man ska ha när man går över till Arbetsförmedlingen
              eller vilken ersättning per dag man ska ha i a-kassa om man nu
              har rätt till det. Trots allt är det inte alla som ens har rätt
              till det, utan man får i bästa fall sin lägsta ersättning på 223
              kronor om dagen.
            </seg>
            <seg n="f9dac195">
              Är verkligen Folkpartiet nöjt med att det är många fler kvinnor
              än män som faktiskt också blir fortsatt sjukskrivna?
            </seg>
          </u>
          <note type="speaker" n="e316256d">
            Anf. 103 ULF NILSSON (FP) replik:
          </note>
          <u who="ulf_nilsson_b2871f" xml:id="i-12ee37e67cae5f79-4" n="05bfd993">
            <seg n="6bc07030">
              Herr talman! När det gäller samarbetet mellan Arbetsförmedlingen
              och Försäkringskassan är det just det samarbete vi har byggt upp.
              Vi har initierat nya metoder för samarbete. Det är en positiv
              nyhet i den sjukförsäkringsreform som genomfördes 2008. Där går
              vi vidare. Det tillhör de tre punkter jag nämnde i mitt anförande,
              att nu blir det möjligt att samarbeta och göra insatser tillsammans
              med Arbetsförmedlingen medan man är sjukskriven. Det blir fler
              människor som inte behöver oroa sig över ersättningen om de går
              in i åtgärder redan under sjukpenningperioden.
            </seg>
            <seg n="c75e6439">
              Frågan om företagarna uppfattade jag inte riktigt. Det var väl
              fråga om sjuklöneansvar och så vidare. Det tycker jag är en intressant
              fråga som är värd att diskutera. Vi har inte tagit ställning till
              det så det får jag återkomma till. Det finns många frågor.
            </seg>
            <seg n="4ea6cc65">
              Däremot är frågan om karensdagar för småföretagare väldigt viktig.
              Det finns uppenbarligen ett önskemål hos en hel del att man bara
              ska ha någon karensdag, inte så många som man måste ha nu. Där
              har regeringen en tidsplan för ett arbete och ska komma tillbaka
              med det. Vi tänker på småföretagarna, men just sjuklöneansvaret
              tål att diskuteras.
            </seg>
            <seg n="4d69962c">
              Aktivitetsersättningen var en ersättning som tyvärr missbrukades
              väldigt kraftigt utan att det var en aktiv sjukskrivning. Det
              var något slags mellanting mellan förtidspension och sjukförsäkring.
              Där får vi säkert fortsätta att titta efter olika former. Meningen
              är att vi inte ska ha människor som i praktiken har tre fyra fem
              år med upprepade tillfälliga sjukersättningar, som vi hade då.
            </seg>
            <seg n="4ee60590">
              Det finns alltid mycket att diskutera, men att utmåla reformen
              som någonting negativt för de allra flesta när tvärtom fler människor
              är friska, på benen och i arbetslivet tycker jag är djupt orättvist.
            </seg>
          </u>
          <note type="speaker" n="349d836d">
            Anf. 104 SOLVEIG ZANDER (C):
          </note>
          <u who="solveig_zander_28a62c" xml:id="i-1361092b174c3e99-0" n="ecd463d2">
            <seg n="67d203a5">
              Herr talman! Jag börjar med att yrka bifall till förslaget i
              betänkandet och avslag på nästan samtliga reservationer. Jag yrkar
              avslag på samtliga reservationer utom en och det är reservation
              6, Kriterier för prövning av arbetsförmågan.
            </seg>
            <seg n="1e662b66">
              Vårt sjuksystem krackelerar. Människor känner sig inte trygga.
              De får ingen ersättning. Är de sjuka tvingas de till Arbetsförmedlingen
              eller också till socialförvaltningen för försörjningsstöd.
            </seg>
            <seg n="995fd9f3">
              Så har det låtit, skrivits och agiterats från oppositionen. Och
              Tomas Eneroth från Socialdemokraterna fortsätter i den andan.
              Jag beklagar verkligen alla de människor som har hamnat i utsatta
              situationer samtidigt som jag och många med mig har fått höra
              fler och fler säga att det är bra att försäkringen förändrades
              och att man nu får en chans att komma tillbaka till arbetsmarknaden.
            </seg>
            <seg n="b804cb06">
              Under de drygt tre år som har gått sedan vi fick den nya sjukförsäkringsreformen
              har jag, Centerpartiet och Alliansen arbetat för att rätta till
              det som blev fel. Vi har lyssnat på människor som har kommit i
              kläm. Vi har pratat med handläggare om hur det skulle kunna bli
              bättre, och nu har vi förslag som rättar till och gör det bättre
              för de personer som hamnar i sjukförsäkringen.
            </seg>
            <seg n="cc9fbf8b">
              Jag kan verkligen konstatera, herr talman, att vi har kommit
              ett gott stycke på väg, inte minst när vi tittar på den sjukpenninggrundande
              inkomsten och att man nu ska få ett särskilt stöd för dem som
              inte har haft en sjukpenning, en särskild ersättning kopplad till
              ett bostadsstöd för att ge dem möjlighet att få en ersättning
              när de blir sjuka igen. Det är en jätteviktig förändring för de
              människor som hamnar i den situationen, för den ekonomiska tryggheten
              är någonting som alla vill känna.
            </seg>
            <seg n="88587cbf">
              Den bortre gränsen i sjukförsäkringen brukar man kalla det när
              man efter två och ett halvt år ska prövas och överföras till arbetslivsintroduktionen,
              när man ska få ett viktigt avslut. Är det arbetsinriktning eller
              är det sjukersättning? Nu har det tydliggjorts att det ska finnas
              individuella skäl till att förlänga tiden till den bortre gränsen.
              Alla de människor, alla de individer som vi ser framför oss har
              ju inte samma sjukdomsbild, därför är det viktigt att vi nu tydliggör
              att den bortre gränsen ska vara individuellt prövad.
            </seg>
            <seg n="9e4ed727">
              Dessutom poängterar vi i förslaget att samverkan mellan Försäkringskassan,
              Arbetsförmedlingen och hälso- och sjukvården är viktig, inte minst
              med betoning på en tidigare rehabiliteringsinsats och att Försäkringskassan
              har samordningsansvar för att medverka till att personer får rehabilitering
              vid rätt tid. För mig som centerpartist är rehabilitering otroligt
              viktig. Jag vill verkligen poängtera att rehabiliteringen har
              en betydelse utöver allt annat. Här måste vi bli bättre. Här kan
              vi göra mycket mer. Jag tänkte uppehålla mig en del vid vad vi
              skulle kunna göra.
            </seg>
            <seg n="3096045a">
              I betänkandet framhåller vi att man har lämnat bidrag från regeringen
              till Kultur i vården och Natur i vården. Det är viktigt för rehabiliteringen.
              Men det behövs mer. Det behövs fler paletter i vår karta. Förrehabilitering,
              som folkhögskolorna har presenterat en modell för, är en viktig
              pusselbit i att medverka till att långtidssjukskrivna ska få en
              chans att vilja komma tillbaka och tro sig själva om att få tillbaka
              arbetsförmågan. Det här är inte minst viktigt med tanke på att
              vi tidigare har diskuterat personer med aktivitetsstöd. Det är
              viktigt för dem. Det är en metod för personer som står långt ifrån
              arbetsmarknaden och som har varit länge borta från arbetsmarknaden
              eller aldrig har varit där.
            </seg>
            <seg n="87ba4682">
              Den utvärdering som folkhögskolorna har presenterat har visat
              på oerhört bra resultat. Det är verkligen någonting vi måste ta
              till oss av.
            </seg>
            <seg n="ef87af3d">
              Företagshälsovården ska också i vår nya sjukförsäkringsreform
              få ökad betydelse och ett ökat ansvar. Det har inte riktigt blivit
              som förväntningarna var. Företagshälsovården har själv beklagat
              detta och vill verkligen göra något för att uppfylla förväntningarna.
              Det är viktigt för den enskilda personen naturligtvis och för
              företagen, inte minst för våra gemensamma skattepengar. Om företagshälsovården
              kan göra en insats på ett tidigt stadium besparar vi individen,
              företaget och samhället en mängd pengar och den enskilda människan
              lidande.
            </seg>
            <seg n="abfd435b">
              Jag vill också framhålla Rehabiliteringsrådets förslag om att
              inrätta ett rehabiliteringsregister. Det är viktigt. Jag hoppas
              att regeringen snart kommer med ett förslag på den punkten. Det
              skulle också hjälpa rehabiliteringsarbetet.
            </seg>
            <seg n="c5db6aed">
              Försäkringskassan har ett samordningsansvar, och jag vill än
              en gång poängtera den stora uppgiften. Att dra ut på handläggningen
              är inte tillåtet. Det är viktigt för människor att få besked snabbt.
              Den utredning som regeringen har tillsatt har lämnat förslag på
              kompletteringstillägg, och jag förväntar mig att regeringen återkommer
              med förslag till hur människor som har fått vänta länge på ett
              ekonomiskt besked ska kompenseras.
            </seg>
            <seg n="a59454a4">
              En annan viktig del, herr talman, är beslutsunderlaget som Försäkringskassan
              använder. Det gäller att göra rätt bedömningar när man fattar
              sina beslut. Vi har fått ta del av vad ISF, Inspektionen för socialförsäkringen,
              konstaterar, nämligen att av 400 kontrollerade ärenden var det
              endast 13 procent som uppfyllde tillräckliga garantier för beslutsunderlag.
              Det är inte acceptabelt. Jag vet att Försäkringskassan jobbar
              med frågan, och vi ska verkligen syna att det blir ett resultat.
            </seg>
            <seg n="b3c7ceca">
              Herr talman! Jag har två punkter till som jag vill ta upp. Den
              ena gäller arbetsskadebedömningar, som också har tagits upp tidigare.
              Syftet med ändringen i lagen om arbetsskadebedömningar var att
              det skulle bli en bättre könsfördelning. Så har inte fallet blivit,
              har vi fått presenterat för oss. Jag vet att det är Parlamentariska
              socialförsäkringsutredningen som har fått på sin lott att medverka
              till att arbetsskadebedömningar blir bättre. Men det är med oro
              jag hör här, inte minst från Gunvor G Ericson, att utredningen
              tar tid på sig. Jag skulle verkligen vilja att man prioriterar
              detta område. Vi behöver inte vänta i flera år på att få ett nytt
              förslag till arbetsskadebedömningen.
            </seg>
            <seg n="814c19d0">
              Den andra punkten är något som mitt hjärta brinner för, nämligen
              alla de personer som får aktivitetsstöd. Vi måste hitta nya sätt
              för att medverka till att dessa personer får en chans på arbetsmarknaden.
              Alla behövs, oavsett om vi har ett handikapp, en funktionsnedsättning,
              eller inte. Här måste vi medverka till att företagen inte känner
              sig bundna vid personer som inte har en fullödig arbetsförmåga.
              Bemanningsföretag skulle kunna ta en del av den ekonomiska bördan.
              Det är viktigt. Lönebidragen kan säkert göras annorlunda. Här
              har vi verkligen ett gemensamt ansvar. Det är vi skyldiga de personer
              som i dag har aktivitetsstöd och som efter fyllda 30 år blir föremål
              för omprövning och inte får ersättningen längre.
            </seg>
            <seg n="80a76972">
              Jag avslutar med en cliffhanger, herr talman. Centern håller
              på att jobba med att ta fram ett förslag till ett solidariskt
              grundtrygghetssystem. Det får jag anledning att återkomma till
              senare!
            </seg>
          </u>
          <note n="34125f9a">
            I detta anförande instämde Eva Lohman, Gunilla Nordgren och Lars-Arne
            Staxäng (alla M) samt Ulf Nilsson (FP) och Lars Gustafsson (KD).
          </note>
          <note type="speaker" n="328847f7">
            Anf. 105 ERIK ALMQVIST (SD):
          </note>
          <u who="unknown" xml:id="i-24223ac54a8841e7-7" n="9161e34d">
            <seg n="b4e1db5f">
              Herr talman! Välfärdsstaten tas för given av de flesta i dag.
              Åtminstone rent retoriskt har nu under 2000-talet även den svenska
              högern anammat konceptet med begrepp som Nya moderaterna och Alliansen.
              Men det finns ett starkt historiskt motstånd mot välfärdsstaten
              från liberaler. Vi kan se hur den svenska högern under 1900-talet
              konsekvent har varit emot välfärdsreformer.
            </seg>
            <seg n="20038003">
              Det finns också en viss kritik från den ideologiska Vänstern
              eftersom den moderna välfärdsstaten har riskerat att urholka förutsättningarna
              för klasskamp. Välfärdsstaten skapar välstånd, minskar därför
              klassmotsättningar och minskar mobiliseringsgrunden för klasskamp.
            </seg>
            <seg n="e5eab7f4">
              Vi som inte vill se ett samhälle präglat av motsättningar och
              splittringar i vare sig liberalismens eller socialismens namn,
              vi som vill ha ett enat samhälle, värnar välfärdsstaten. Det är
              därför som mitt partis ideologiska föregångare lade grunderna
              för den moderna välfärdsstaten. Juholt må tala om en social demokrati,
              men det är den sociala konservatismen som skapade just välfärdsstaten.
              Redan på 1800-talet infördes till exempel av en socialkonservativ
              tysk regering allmänna system som sjukförsäkring, olycksfalls-
              och invaliditetsförsäkring och en allmän ålderspension. Modellen
              är helt enkelt överlägsen, och med tiden har både liberaler och
              socialister förlorat striden mot den socialkonservativa tanken
              om en balanserad välfärdsstat i ett i övrigt kapitalistiskt system.
            </seg>
            <seg n="5731b6c2">
              Herr talman! Vad har då den korta historiska tillbakablicken
              med dagens debatt att göra? Jo, de ideologiska utgångspunkterna
              gör sig gällande även i dag. Även om vi fortfarande har en enstaka
              socialt sinnad högerman inom Alliansens partigrupper är det den
              liberala skolan som är vägledande. Alltför mycket fokus har för
              regeringen legat på att spara in pengar på sjukförsäkringen, inte
              lika mycket på hur det ska gå till, till exempel de nollklassades
              ersättning. En skälig ersättning kunde införas först efter det
              att regeringen hade fått på pumpen av Sverigedemokraterna tillsammans
              med de rödgröna.
            </seg>
            <seg n="25d36df9">
              Min huvudsakliga kritik mot regeringen är framför allt systemförändringar.
              De omfattande systemförändringar av sjukförsäkringen som genomdrevs
              i början av förra mandatperioden skedde alltför snabbt. Det nya
              systemet var inte färdigt. Även storleken på ersättningarna inom
              systemet har minskat. Därför vill Sverigedemokraterna återställa
              sjukpenningen. Vi börjar redan i den här budgeten med att höja
              taket. Vi har också efterfrågat en bättre samordning, inte bara
              mellan stat, landsting och kommuner, utan också mellan myndigheter,
              framför allt Försäkringskassan och Arbetsförmedlingen. Därför
              har vi gjort gemensam sak med Socialdemokraterna om en förbättrad
              finansiell samordning.
            </seg>
            <seg n="4c494d02">
              Sverigedemokraterna går ännu längre. Vi föreslår också en allmän
              arbetslöshetsförsäkring som administreras av Försäkringskassan,
              det vill säga samma myndighet som också administrerar sjukförsäkringen.
              Därmed skulle vi få ett system som uppmanar till ansvar, där den
              ena myndigheten inte kan skicka vidare människor till den andra
              utan adekvata skäl och känsla för ansvar. De som kommer in till
              Försäkringskassan på grund av sjukdom blir då myndighetens ansvar
              hela vägen tillbaka till arbete alternativt förtidspension.
            </seg>
            <seg n="c895e1c7">
              Ett annat problem har varit att när väl bristerna i det nya systemet
              under snart en och en halv mandatperiod har blivit uppenbara har
              regeringen varit alltför långsam med att åtgärda dem. Människor
              har hamnat mellan myndighetsstolar. Varför tar det sådan tid att
              förändra, förbättra och åtgärda problemen? Arbetsförmågeprövningen
              har uppenbarligen varit orimlig i vissa fall, när folk bedöms
              arbetsföra trots att det i praktiken inte finns några jobb som
              den sjuke skulle klara av att utföra.
            </seg>
            <seg n="fdb49a24">
              Det är därför vi tillsammans med de rödgröna kräver förändringar
              genom en konkret systemförändring, vilket vi har krävt redan sedan
              början av sommaren. Vi fattade också ett gemensamt beslut för
              ett år sedan om att låta egenföretagare välja antal karensdagar,
              egenfinansierat. Det är först nu på senare tid, efter påtryckningar,
              som regeringen börjar ge besked om att man tittar närmare på beslutet
              och när och hur det ska kunna implementeras. När det blir verklighet
              vet vi dock inte.
            </seg>
            <seg n="d942b0e9">
              Med detta sagt vill jag ändå inte plocka några billiga poänger.
              Även om Sverigedemokraterna har varit med och drivit igenom en
              del förbättringar tänker jag inte påstå eller låtsas att alla
              problem med prövningen mot arbetsmarknaden skulle vara lösta med
              den nya prövningsgrund vi är på väg att genomföra. Jag vill ge
              en del kritik till de rödgröna, som i många fall hänger sig åt
              viss populism och i andra fall är direkt oansvariga till exempel
              när man föreslår avskaffandet av den regelbundna arbetsförmågeprövningen.
              Det vore ett stort steg tillbaka mot det gamla systemet, som bevisligen
              satte människor i utanförskap.
            </seg>
            <seg n="23406bf1">
              Som jag var inne på i början måste vi akta oss för att röra oss
              från en välfärdsstat som bygger på ansvar och rättigheter till
              att bara bejaka rättigheter. Men i vissa avseenden måste välfärden
              få kosta mer, och sjukförsäkringen är ett sådant. Det får dock
              aldrig bli en målsättning i sig. Det behövs en regelbunden uppföljning
              med vilken arbetsförmågan kan prövas och där man också kan se
              till behov av rehabilitering. Det förtjänar inte minst den enskilde
              som är i systemen.
            </seg>
            <seg n="6181f2a3">
              Systemen måste tillåtas vara såväl generella som individuella
              generella genom att det finns en tydlighet i systemet, en regelbunden
              uppföljning så att inte människor glöms bort. Därför behövs det
              tidsgränser, men mot dessa ska självklart individuella prövningar
              göras så att den som är för sjuk för att arbeta inte blir utförsäkrad.
              Återigen: Problemet är inte, som de rödgröna försöker framhäva,
              att vi har en modell där man försäkrar att alla får sin förmåga
              att komma igen i livet och i arbetet prövad. Det är inte problemet.
              Problemet ligger i att prövningen som sådan har varit undermålig.
            </seg>
            <seg n="bd0daba3">
              Det finns som sagt skäl att kritisera regeringen för en ofärdig
              reform samt för en viss tröghet i att rätta till problem i efterhand.
              Som oppositionspartier ska vi dock akta oss för billig populism
              och vara ärliga med var problemet ligger. Det ligger inte i systemets
              design utan i dess tillämpning.
            </seg>
            <seg n="dd39e557">
              Processen att lokalisera bristerna och rätta till dem har varit
              för trög. Det är här vi som oppositionspartier kan fylla en roll,
              och det har vi också gjort i flera fall: servicekontoren som vi
              har kunnat rädda mot regeringens initiala vilja, prövningen mot
              arbetsmarknaden som nu kan komma att förbättras, en skälig ersättning
              för de nollklassade, karensdagar för företagare som kan vara färre
              än sju i antal och så vidare.
            </seg>
            <seg n="105cab59">
              Tyvärr upplever jag ofta, vilket jag också har varit tydlig med
              i tidigare debatter under året, att regeringen inte heller tar
              sitt ansvar för att kommunicera med oppositionen så att vi skulle
              kunna få en snabbare process till exempel för att förbättra sjukförsäkringen.
              Det är oansvarigt inte bara ur ett demokratiskt perspektiv utan
              också mot de människor som i dag får lida av brister i systemet.
              Regeringen vågar inte samtala med vågmästaren, vilket är ett problem,
              men räddas ofta av en rödgrön opposition som heller inte vågar.
              Det är lite farsartat, kan man faktiskt tycka.
            </seg>
          </u>
          <note n="31274dda">
            Med detta sagt, herr talman, skulle jag vilja yrka bifall till
            reservation nr 14.
          </note>
          <note type="speaker" n="6fa68fa2">
            Anf. 106 FINN BENGTSSON (M) replik:
          </note>
          <u who="finn_bengtsson_813f74" xml:id="i-10e552e854054c23-4" n="dafbbaaa">
            <seg n="53a73b49">
              Herr talman! Erik Almqvists inlägg illustrerade precis det jag
              nämnde i mitt anförande, nämligen en djupt splittrad opposition
              som plötsligt kan gå samman i ett tillkännagivande.
            </seg>
            <seg n="5e75d378">
              När Erik Almqvist i sitt inlägg säger att regeringen vägrar eller
              inte vågar samtala med oppositionen är det en sanning med mycket
              stor modifikation. Statsrådet har faktiskt varit i utskottet,
              där Sverigedemokraterna representeras av Erik Almqvist, och föredragit
              bevekelsegrunderna för regeringen att utifrån ett särskilt rättssäkerhetsperspektiv
              titta väldigt noga på arbetsförmågebedömningens grunder och om
              detta ska gälla mot normalt förekommande arbete eller den reguljära
              arbetsmarknaden.
            </seg>
            <seg n="a32e1a3f">
              Det är också intressant att titta på vad Sverigedemokraterna
              föreslår för utvidgning av omkostnader i detta utgiftsområde i
              förhållande till regeringen. Man sätter av 300 miljoner mer för
              att höja taket i sjukförsäkringen, och man sätter av 200 miljoner
              mer för att bland annat göra Försäkringskassans bedömning rättssäkrare.
              Detta är säkert lovvärda insatser sett ur Sverigedemokraternas
              perspektiv. Men regeringen har gång efter annan framfört det kan
              inte vara annat än en tondöv som inte har hört detta från Sverigedemokraterna
              bevekelsegrunderna för att man vill ha en noggrann genomgång av
              vilket lagrum som bäst betjänar möjligheten att bedöma arbetsförmågan
              vid 180 dagar.
            </seg>
            <seg n="33c307d0">
              Det är faktiskt både så att det bedömningsinstrument man har
              tagit fram bygger på den nuvarande lagstiftningen och att det
              finns en möjlig budgetpåverkande process som gör att man måste
              pröva detta inför nästa budgetproposition. Det är den möjlighet
              man har att på ett rättssäkert sätt ta fram och bedöma vilken
              av dessa grunder för arbetsfrågebedömning som ska gälla.
            </seg>
            <seg n="0cff9bd0">
              Min fråga till Almqvist är: Hur kan det komma sig att ni har
              missat dessa viktiga saker från Sverigedemokraterna?
            </seg>
          </u>
          <note type="speaker" n="0fcccd58">
            Anf. 107 ERIK ALMQVIST (SD) replik:
          </note>
          <u who="unknown" xml:id="i-24223ac54a8841e7-8" n="9161e34d">
            <seg n="9d6f248c">
              Herr talman! Till att börja med delar jag inte Finn Bengtssons
              uppfattning vad gäller prövning av arbetsförmåga. Majoriteten
              av riksdagen är av uppfattningen att det egentligen inte finns
              några konstigheter i den gamla typen av prövning. Bevisligen är
              den prövning som sker i dag inte fullt ut fungerande; vissa personer
              bedöms mot en arbetsmarknad där de inte i praktiken kan jobba
              med den typ av jobb som förväntas. Därför vill vi föreslå att
              man prövar mot en grund som liknar den tidigare.
            </seg>
            <seg n="17967ee5">
              Som tidigare har nämnts här var regeringen väldigt snabb att
              ställa om till den nuvarande prövningen. Jag ser inga större problem
              med att vi nu, med ändå ganska god framförhållning, har kunnat
              gå till någonting som liknar den vi hade förut. Jag tycker också
              att det på något sätt är regeringens ansvar att den när den får
              ett riksdagsbeslut med sig åtminstone bör kommunicera vad den
              avser att göra inte låta månad efter månad gå och sedan deklarera
              att den inte kommer att följa det uppdrag den har fått. Det är
              inte en ansvarsfull väg, framför allt inte om man vill ha stöd
              för sin politik och om man vill agera ansvarsfullt och långsiktigt.
            </seg>
            <seg n="a471fcb3">
              När det sedan gäller hur man överlägger förklarar Finn Bengtsson
              att socialförsäkringsministern har varit i utskottet. Visst är
              det så; regeringsföreträdare har i utskottet, här och på andra
              ställen deklarerat vad regeringen avser att göra och vad regeringen
              har för politik. Det är dock inte riktigt så man överlägger partier
              emellan. Jag skulle rekommendera en grundkurs i överläggning,
              för vi har vid ett flertal tillfällen sökt kontakt, initialt på
              gruppledarnivå, med andra partier i frågor där vi anser att det
              finns ett behov av någon form av överenskommelse.
            </seg>
            <seg n="db9f2678">
              Det är frågor som har varit öppna och där det har varit osäkert
              vad det har funnits för stöd och majoritet. Vi har varit villiga
              att lyssna in vad andra partier säger och kanske kompromissa för
              att få en helhet där vi gemensamt kan ta ansvar. Det har dock
              bara varit döva öron till svars, tyvärr.
            </seg>
          </u>
          <note type="speaker" n="fe61af86">
            Anf. 108 FINN BENGTSSON (M) replik:
          </note>
          <u who="finn_bengtsson_813f74" xml:id="i-10e552e854054c23-5" n="dafbbaaa">
            <seg n="4eabb2cd">
              Herr talman! Överläggningar är en sak, Erik Almqvist, och initiativrätten
              är en helt annan. Det är så att regeringen har större möjligheter
              än riksdagen att på ett rättssäkert sätt ta fram precis en sådan
              process jag föreställer mig att Sverigedemokraterna vill ha i
              den individuella hanteringen ute i Försäkringskassan.
            </seg>
            <seg n="5c39ce90">
              Då kvarstår min fråga, Erik Almqvist. Om det nu finns ett gammalt
              lagrum och man går ihop med de rödgröna för att som jag upplever
              det knäppa regeringen på näsan, varför tar man då inte och skriver
              denna lag själv, tillsammans med de rödgröna? Den kraften och
              makten har man ju. Ta det ansvaret och skriv tillsammans med de
              rödgröna den lag som redan en gång har skrivits, om det är så
              väldigt enkelt att just detta arbetsförmågebegrepp redan är det
              som enligt Erik Almqvist och Sverigedemokraterna är rättssäkert!
            </seg>
            <seg n="91c76f51">
              Regeringen har i sin initiativrätt funderat över om det inte
              är mer problematiskt än så. Det påverkar nuvarande arbetsförmågebedömningsinstrument
              som man också har gett Försäkringskassan i uppgift att hantera
              för att kunna göra en rättssäkrare bedömning i individuella fall.
            </seg>
            <seg n="831c4b6b">
              Det är också budgetpåverkande, för man vet inte om det ena eller
              det andra begreppet kommer att kosta mer eller mindre. Man vet
              inte heller vilket som är det mest rättssäkra. I den här frågan
              gör man likalydande bedömning från Försäkringskassan och Inspektionen
              för socialförsäkringen.
            </seg>
            <seg n="3a64170a">
              Om Sverigedemokraterna tycker att detta är en ganska banal fråga
              att lösa och att göra det i närtid tycker jag att de med sin väldigt
              skickliga överläggningsförmåga kan sätta sig ned med de rödgröna,
              skriva denna lag och lägga den på riksdagens bord. Ni har ju majoritet,
              så varsågoda att rösta igenom den, och ta sedan ansvar för konsekvenserna!
            </seg>
          </u>
          <note type="speaker" n="e5e7a7cc">
            Anf. 109 ERIK ALMQVIST (SD) replik:
          </note>
          <u who="unknown" xml:id="i-24223ac54a8841e7-9" n="9161e34d">
            <seg n="7e0b53c6">
              Herr talman! Detta är ett märkligt sätt att betrakta den egna
              regeringsmakten: Vi har initiativrätt, ni har initiativrätt. Kör
              över oss när ni vill, och vi kör över när vi kan. Sedan får vi
              se var vi landar. Jag har svårt att se någon långsiktighet i den
              hållningen.
            </seg>
            <seg n="dd5bbb80">
              Det känns nästan som att det är jag som står och talar som regeringsföreträdare
              nu när jag uppmanar till långsiktighet i regeringens sätt att
              handha sitt mandat, att man talar med oppositionspartier, att
              man försöker nå överenskommelser som man vet kommer att hålla
              hela vägen och över tid och att man får en politik som hänger
              ihop. Det är märkligt när regeringsföreträdare som svar står och
              hetsar till att bli överkörda av oppositionen. Jag har svårt att
              förstå det, men tyvärr är det väl kanske där som vi till slut
              kommer att landa allt oftare. Det är ingen önskvärd väg att gå.
              Så skulle i alla fall jag resonera ifall jag var del av regeringsunderlaget.
            </seg>
          </u>
          <note type="speaker" n="30281a77">
            Anf. 110 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-ed2ef0cf173caa99-4" n="ea29222b">
            <seg n="19f6f89f">
              Herr talman! I mitt anförande berättade jag om Kommunals undersökning
              som visar att en tredjedel av de utförsäkrade kommunalarna har
              förlorat 5 000 kronor i månaden och att ytterligare en tredjedel
              har förlorat 2 500 kronor i månaden. En grundläggande orsak till
              detta är det regelverk som finns som inte sätter tidsgränser för
              när arbetsgivaren, Försäkringskassan eller sjukvården ska göra
              saker utan ensidigt riktar tidsgränserna mot den enskilde. När
              man är som mest utsatt och som mest skör förväntas man bli frisk
              inom en speciell administrativ tidsgräns.
            </seg>
            <seg n="a4e3520a">
              Detta har varit hårt kritiserat. Det är ett av skälen till att
              vi från de rödgröna partierna i vårt initiativ i våras föreslog
              inte bara ändrad prövning av arbetsförmåga efter 180 dagar, inte
              bara att de nollklassade ska ha en förbättrad ersättning, utan
              också att stupstocken tas bort som leder till att just de personer
              som jag nämnde tappar 5 000 kronor i månaden.
            </seg>
            <seg n="7d6de772">
              Sverigedemokraterna stödde den borgerliga majoriteten när det
              gällde att behålla den paragraf som har lett till att 50 000 personer
              hittills utförsäkrats och att tiotusentals till kommer att göra
              det de kommande åren.
            </seg>
            <seg n="a1f6425a">
              Varför är det så viktigt för Sverigedemokraterna att garantera
              fortsatta utförsäkringar? Varför är stupstocken så viktig för
              Sverigedemokraterna?
            </seg>
          </u>
          <note type="speaker" n="37f16b4b">
            Anf. 111 ERIK ALMQVIST (SD) replik:
          </note>
          <u who="unknown" xml:id="i-24223ac54a8841e7-10" n="9161e34d">
            <seg n="25e93fa6">
              Herr talman! Alldeles oavsett när man gör prövningen leder prövningen,
              om den fungerar, till att den som är sjuk fortsätter att vara
              sjukskriven och att den som är arbetsför hamnar i arbetslivet,
              antingen genom något slags insatser på vägen dit eller att man
              direkt återgår till arbetslivet.
            </seg>
            <seg n="60eb7c94">
              Jag vet inte riktigt vad Tomas och de rödgröna är ute efter när
              de låtsas som att med deras modell skulle alla de som i dag blir
              utskrivna inte bli det. Är det så att ni fullt ut förespråkar
              den gamla modellen där det i praktiken inte prövades ifall de
              som var sjukskrivna hade någon förmåga att komma tillbaka till
              arbetslivet igen efter rehabilitering och andra insatser? Det
              är i så fall väldigt oroväckande. Det var ett system som var passiviserande.
            </seg>
            <seg n="8ff5e175">
              Jag anser så klart att det är viktigt att man löpande följer
              upp dem som är i systemet och ser vad det finns för behov, om
              det finns något behov av fortsatt sjukskrivning, om det finns
              något behov av rehabilitering eller om det redan nu finns en förmåga
              att återgå i arbete. Har man den ambitionen bör det också finnas
              inbyggt i systemet att något slags prövning görs.
            </seg>
            <seg n="4308881f">
              Återigen: Fungerar inte prövningen hamnar folk fel, men fungerar
              prövningen är den inte på något sätt ett hinder eller ett hot
              mot den enskilde.
            </seg>
          </u>
          <note type="speaker" n="dfcbb072">
            Anf. 112 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-ed2ef0cf173caa99-5" n="ea29222b">
            <seg n="59a0a2d7">
              Herr talman! Jag noterar att Erik Almqvist låter som den bästa
              alliansmedarbetare, det vill säga att det låter som om den prövning
              som nu sker inte för några bekymmer med sig. Faktum är att det
              inte bara är en prövning utan en tidsgräns som säger att även
              om du är sjuk blir du av med din ersättning. Det är det som är
              utfallet.
            </seg>
            <seg n="bb5d5d16">
              Resultatet av det ser vi, att väldigt många människor utförsäkras,
              som jag refererade till i rapporten. En tredjedel av de undersökta
              förlorar 5 000 kronor i månaden och ytterligare en tredjedel förlorar
              2 500 kronor i månaden. Här hade det gått att göra tusen andra
              saker i form av rehabilitering, förändringar på arbetsplatsen,
              anpassning så att man inte måste ha hundra procents arbetsförmåga.
              Men en administrativ tidsgräns längst bort finns kvar i riksdagen
              tack vare att Sverigedemokraterna stöder Alliansen i sin iver
              att begränsa statens utgifter.
            </seg>
            <seg n="a1410074">
              Grundfrågan ställs tillbaka till Erik Almqvist och Sverigedemokraterna:
              Varför tycker ni att det är så viktigt att till syvende och sist
              stänga av människor från sjukförsäkringen fast de är sjuka?
            </seg>
          </u>
          <note type="speaker" n="f9393f25">
            Anf. 113 ERIK ALMQVIST (SD) replik:
          </note>
          <u who="unknown" xml:id="i-24223ac54a8841e7-11" n="9161e34d">
            <seg n="50372459">
              Herr talman! Till att börja med ska jag kanske förklara att som
              systemet är konstruerat blir man inte utförsäkrad om man är sjuk.
              Det som händer är att om det efter två och ett halvt år inte finns
              någon väg tillbaka till arbetslivet kan man få sjukersättning.
              Systemet stipulerar inte att den som är sjuk ska bli utförsäkrad.
              Däremot händer så ibland, och det är som en konsekvens av att
              prövningen inte fungerar som den ska. Det är också därför som
              vi i vissa fall har kört över regeringen för att förändra just
              den prövningen.
            </seg>
            <seg n="8c76ebe1">
              Det är lite oroande, och det har jag inte fått svar på vare sig
              i det här replikskiftet eller i tidigare replikskiften mellan
              Tomas Eneroth och regeringsföreträdare, att de rödgröna återigen
              talar för en återgång till ett system där det inte sker någon
              som helst prövning. Det vi får höra hela tiden är att utgångspunkten
              för de rödgröna är att om vi tar bort tidsgränserna kommer ingen
              längre att bli utförsäkrad. Det måste i praktiken innebära att
              ingen prövning görs, för görs det en prövning är det ju sannolikt
              att i alla fall en del är friska nog för att kunna skrivas ut
              ur systemet.
            </seg>
          </u>
          <note type="speaker" n="4920bda1">
            Anf. 114 WIWI-ANNE JOHANSSON (V):
          </note>
          <u who="wiwi-anne_johansson_946962" xml:id="i-6f92231e2b02b16b-0" n="7ef2d2bb">
            <seg n="21983570">
              Herr talman! Ett år har gått. Det är ett år sedan vi senast debatterade
              anslag och pengar till sjuka. Ett år har gått och ytterligare
              tusentals sjuka har utförsäkrats eller arbetslivsintroducerats.
              Många har blivit återvändare och många har blivit fattiga. Några
              har faktiskt fått arbete. Men väldigt många blir försörjda av
              en man eller en sambo, för fortfarande sparkas ju sjuka ut ur
              försäkringssystemet till en arbetsmarknad där fullt friska har
              svårt att få jobb i ett Sverige med massarbetslöshet som snart
              når skyhöga 8 procent.
            </seg>
            <seg n="7b72bdab">
              Till en sådan arbetsmarknad, som för de sjuka bara finns i fantasin
              hos en regering som inte klarar av att bekämpa arbetslösheten
              utan i stället bekämpar både sjuka och arbetslösa, kastas sjuka
              ut ur sjukförsäkringen. På den så kallade reguljära arbetsmarknaden
              ska sjuka som kanske bara kan lyfta ena handen stå på sig och
              skaffa jobb. Sunt förnuft säger att det är orimligt.
            </seg>
            <seg n="6f742fab">
              En majoritet i riksdagen beslutade vid ett extrainsatt möte i
              somras att ändra reglerna så att man efter 180 dagar ska prövas
              mot det som var regel tidigare, normalt förekommande arbeten,
              arbeten som fanns på riktigt, som inte konstrueras i teorin. Men
              regeringen lyssnar inte på riksdagen utan lägger frågan i en utredning
              fyra månader efter beslutet. Det är arrogant mot riksdagen och
              mot dem som tvingas söka jobb som inte finns, som tvingas söka
              jobb fast de har ytterst begränsad arbetsförmåga och fast det
              jobb de skulle kunna utföra inte finns.
            </seg>
            <seg n="ebf3a660">
              Herr talman! Kedjan som brast är en berättelse om Kommunals utförsäkrade
              medlemmar, som har nämnts tidigare här. Det är berättelsen om
              kvinnorna som blir sjuka av stressiga och tunga jobb på underbemannade
              arbetsplatser som Kommunal nyligen presenterade.
            </seg>
            <seg n="53bfd9b5">
              Kommunals rapport är berättelsen om kvinnor, för det är flest
              kvinnor, som har tidsbestämda och oklara anställningsförhållanden:
              korta vikariat, timanställningar, allmän visstidsanställning.
            </seg>
            <seg n="62576f3d">
              Kedjan som brast är också berättelsen om oftast obefintligt stöd
              från arbetsgivaren, för varför anpassa arbetsuppgifter till någon
              som ändå snart måste sluta? Varför anpassa arbetsuppgifter när
              det finns nya, ännu friska, som knackar på och också behöver jobbet?
            </seg>
            <seg n="e7becd9c">
              Kommunals rapport visar att endast 5 procent av dem som hade
              visstidsanställning fick den hjälpen av arbetsgivaren. Det var
              inte mycket bättre för dem som hade tillsvidareanställning. Bara
              15 procent av dem fick arbetsuppgifter som anpassades till förutsättningarna
              för den som varit sjuk. Så varför anpassa till någon när reglerna
              är så generösa att det faktiskt går att byta sjuk mot frisk? Det
              kostar inget att anstränga sig om man är arbetsgivare i dag. Därför
              vill Vänsterpartiet införa kännbara sanktionsavgifter för den
              arbetsgivare som inte sköter sig. Det ska kosta att inte ta sitt
              ansvar.
            </seg>
            <seg n="a8da93ce">
              Herr talman! 70 procent av de intervjuade, de flesta kvinnor,
              var positiva till arbetslivsintroduktion, men ökade det deras
              chanser att kunna jobba? Svaret är nej, det gjorde det inte för
              de allra flesta. Mer än 60 procent av dem får i dag sjukpenning,
              sjukersättning eller aktivitetsersättning. Ungefär så ser det
              ut för alla som kastas ut från sjukförsäkringssystemet, några
              blir friska och får jobb, andra har helt fallit utanför våra system
              och försörjs av någon annan. Någon annan är, som sagt, i det här
              fallet oftast en man eller en sambo. Sjuk, fattig och beroende
              av någon annan för sin försörjning så ser den bistra verkligheten
              ut för stora grupper sjuka i dagens alliansstyrda Sverige.
            </seg>
            <seg n="3497e9d6">
              Fortfarande, om än inte lika ofta när mediernas dramaturgi visar
              att de tröttnat på de sjuka och utförsäkrade, kan vi läsa om svårt
              sjuka människor, nyligen om Magnus Samuelsson i Expressen. Vi
              kunde läsa att Magnus är totalförlamad från bröstkorgen och nedåt
              och har mycket svåra spasmer. Han nekas sjukersättning eftersom
              han kan spela lite piano. Magnus fick rätt i sin överklagan av
              förvaltningsdomstolen, men Försäkringskassan nöjer sig inte utan
              tänker begära överprövning.
            </seg>
            <seg n="547517e1">
              Vi läser om barn till långtidssjukskrivna och om utförsäkrade
              mammor som lever i fattigdom. De fallen är inte unika i det nya
              Sverige. En rapport från LO visar att det är betydligt vanligare
              att den som utförsäkras från sjukförsäkringen före långtidssjukskrivningen
              jobbat inom hotell och restaurang, i städbranschen, i handeln
              eller som kommunalanställd. Framför allt är det kvinnor och låginkomsttagare
              med tunga jobb som drabbas. I klartext innebär regeringens politik
              en utslagning av arbetarklassens kvinnor samtidigt som man sänkt
              skatterna mest för dem som tjänar mest i samhället.
            </seg>
            <seg n="22c90be6">
              Herr talman! Marie Larsson är diakon i Visby domkyrkoförsamling
              och en av dem som stod bakom upproret mot Alliansens politik för
              de sjuka och arbetslösa. Hon fick nyligen frågan om hon ser någon
              förbättring för dem som har det svårt. Marie Larsson svarar i
              en artikel i tidningen Dagen att hon inte sett några förbättringar.
              Hon berättar att det man nu söker bistånd för är mat på bordet,
              vinterkläder till barnen, räkningar, mediciner och julklappar,
              precis som förra året. Marie Larsson skriver: Hos mig kan jag
              inte se någon förbättring av situationen. Hit vänder sig fortfarande
              människor som är utförsäkrade för första gången och de som är
              på väg in i andra omgången, liksom pensionärer, arbetslösa och
              fas 3:are. Faktum är väl att de flesta som behöver ekonomiskt
              bistånd av oss finns inom dessa grupper. Så skriver alltså Marie
              Larsson, diakon i Visby. Det finns förstås ingen anledning att
              tro att det inte skulle se likadant ut i resten av Sverige.
            </seg>
            <seg n="7eb26225">
              Herr talman! Vi har ett sjukförsäkringssystem som behöver rehabiliteras
              och det snabbt. Tidsgränser med press på sjukvården, rehabiliteringen,
              företagshälsovården, arbetsgivarna och Försäkringskassan måste
              skapas. Byråkratiska tidsgränser som pressar den sjuke till utförsäkring
              måste bort. Den skälighetsprövning som regeringen föreslår är
              helt otillräcklig och rättar inte till grundproblemet, att fyrkantiga
              tidsgränser anses viktigare än om individen har blivit tillräckligt
              frisk för att arbeta. Utförsäkringarna måste stoppas och sjukskrivningarnas
              bortre tidsgräns, den så kallade stupstocken, avskaffas. Det avgörande
              ska självklart vara om man är sjuk eller tillräckligt frisk för
              att arbeta. Allt annat är helt absurt.
            </seg>
            <seg n="6dbbc156">
              Herr talman! Hur kunde det då bli möjligt att utförsäkra sjuka?
              Talet om fusk och överutnyttjande av systemet började höras på
              90-talet när kvinnor slets ut och ekonomin skulle saneras. Allt
              färre skulle göra alltmer. Till slut blev det en inte kontrollerad
              sanning att svenskarna blivit ett fuskande folk. Hårda tag och
              koll på fuskandet är väl det minsta man kan begära, hördes allt
              oftare. Allt tal om fusk har skapat rubriker och krav på intyg
              från skola och förskola för dem som vabbar. Människor misstänkliggörs.
              Genom den undertexten blev det möjligt att sätta åt sjuka och
              sätta en gräns för hur länge en sjuk är sjuk.
            </seg>
            <seg n="4ea586e0">
              Enligt Riksrevisionens hyggligt färska rapport är fusket långt
              mindre än vad regeringen utgår från. På s. 21 kan man läsa att
              den granskning som Riksrevisionen gjort visar att det som regeringen
              utgår från i styrningen av sitt arbete mot bidragsbrott är anmärkningsvärt
              långt från den andel av våra bidragsutbetalande myndigheters återkravsbelopp
              som beror på misstanke om bidragsbrott. Ja, ni förstår. Det man
              beskriver i sin iver att misstänkliggöra den som är sjuk ligger
              alltså anmärkningsvärt långt från verkligheten. Vi accepterar
              förstås inga brott, men det är bra att veta vad vi talar om när
              sjuka och arbetslösa jagas med arbetslinjen i högsta hugg.
            </seg>
            <seg n="878a5fe9">
              För att arbetslinjen ska fungera måste det finnas arbete att
              söka, och som jag sade tidigare har vi i dag massarbetslöshet,
              en massarbetslöshet som dessutom väntas stiga till 8 procent nästa
              år. Receptet för att få bukt med massarbetslösheten är sänkt restaurangmoms.
              Ja, det är obegripligt fattigt av regeringen. Även i fortsättningen
              rabatteras McDonalds och andra arbetsgivare som redan i dag anställer
              unga. Det handlar om bidrag till företagen men piska för sjuka
              och arbetslösa.
            </seg>
            <seg n="db685911">
              Varken män eller kvinnor som är långvarigt sjuka har något gott
              att vänta av den nuvarande regeringen. Det har redan visat sig.
              Fler kommer att tvingas söka pengar till mat, hyra och andra räkningar
              av kyrkor och övriga frivilligorganisationer när vår gemensamma
              portmonnä blir allt tunnare.
            </seg>
            <seg n="188f5b40">
              Herr talman! De fattiga försvinner inte för att de jagas. De
              sjuka blir inte friska för att de jagas. Rehabiliteringskedjan
              är kedjan som brast, och en av dess svagaste länkar är tidsgränserna
              som utförsäkrar sjuka och sätter press på den enskilde, inte på
              det som den borde sätta press på, nämligen på att sjukvården gör
              sitt, att rehabiliteringen fungerar samt att arbetsgivaren gör
              sitt och anpassar arbetsplatsen så att den som har möjlighet kan
              återgå till sitt arbete.
            </seg>
            <seg n="9b91bf19">
              Herr talman! Vänsterpartiet vill inte tillbaka till 1900-talets
              början då sjuka och fattiga fick stå med mössan i hand och bocka
              för en allmosa. Jag yrkar därför bifall till reservationerna 7,
              9 och 12.
            </seg>
          </u>
          <note type="speaker" n="66ad6236">
            Anf. 115 ULF NILSSON (FP) replik:
          </note>
          <u who="ulf_nilsson_b2871f" xml:id="i-12ee37e67cae5f79-5" n="05bfd993">
            <seg n="483acf88">
              Herr talman! Inledningsvis vill jag ta upp en sak som jag glömde
              i mitt anförande, nämligen att yrka bifall till reservation 6
              som jag varit med om att författa. Det är så vanligt att vi får
              brett stöd för Alliansens politik i kammaren, och därför glömde
              jag att yrka bifall till reservationen.
            </seg>
            <seg n="d2a37770">
              Wiwi-Anne Johansson gör, liksom flera andra, en ganska stor sak
              av tillkännagivandet, att ändra formuleringen att arbetsförmågan
              ska prövas mot den reguljära arbetsmarknaden till normalt förekommande
              arbeten. Jag undrar om Wiwi-Anne Johansson kan förklara för oss
              som sitter här och för dem som lyssnar vad det skulle bli för
              skillnad för en människa vars arbetsförmåga prövas.
            </seg>
          </u>
          <note type="speaker" n="ced15614">
            Anf. 116 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-6f92231e2b02b16b-1" n="7ef2d2bb">
            <seg n="03d99685">
              Herr talman! Alliansen vill oftast säga att det här är en strid
              om påvens skägg, att det är en strid om formulering utan innehåll.
              Jag inser att det inte är helt lätt om man står och säger att
              vi vill förändra så att begreppet inte längre handlar om att komma
              ut på den reguljära arbetsmarknaden utan på normalt förekommande
              arbeten. Där finns en skillnad.
            </seg>
            <seg n="03e8a355">
              Det finns också domslut som visar på detta. Redan tidigare ville
              man sätta gränser. Det har man också gjort.
            </seg>
            <seg n="467916d0">
              Det är inte säkert att det här är den ultimata förändringen.
              Men vi kan inte låta människor utförsäkras eller prövas mot en
              arbetsmarknad som inte finns. Den reguljära arbetsmarknaden innebär
              att man säger till sådana som Magnus Samuelsson som möjligen kan
              röra sina händer: Det finns nog ett arbete för dig. Du skulle
              nog kunna söka ett arbete mellan dina spasmer.
            </seg>
            <seg n="5393ef89">
              Ulf Nilsson vet, precis som jag, att det är en hårdare styrning
              när det handlar om den reguljära arbetsmarknaden. Ni vill att
              man ska konstruera ett arbete. Kan jag röra pekfingret så kan
              jag skriva på ett tangentbord, till exempel.
            </seg>
            <seg n="1bdd56c5">
              Det handlar om en rimligare bedömning av den som är sjuk och
              ska återgå till arbetsmarknaden om man prövas mot normalt förekommande
              arbeten. Det finns det domar på. Det tror jag att Ulf Nilsson
              känner till.
            </seg>
          </u>
          <note type="speaker" n="55d1af4f">
            Anf. 117 ULF NILSSON (FP) replik:
          </note>
          <u who="ulf_nilsson_b2871f" xml:id="i-12ee37e67cae5f79-6" n="05bfd993">
            <seg n="bdb5ffef">
              Herr talman! Enligt både Inspektionen för socialförsäkringarna
              och Försäkringskassan är det svårt, för att inte säga omöjligt,
              att säga vilken skillnad detta skulle innebära. De myndigheterna,
              som väl får betraktas som expertmyndigheter i sammanhanget, säger
              att det är omöjligt att avgöra utan närmare beredning.
            </seg>
            <seg n="1b5f9ba8">
              Regeringen har tagit tillkännagivandet på allvar och gett Försäkringskassan
              i uppdrag att utreda vilka konsekvenserna av en sådan förändring
              skulle bli. Det var inget i Wiwi-Anne Johanssons svar som gav
              mer än vad Försäkringskassan har sagt, nämligen att det inte går
              att svara på vad förändringen skulle innebära.
            </seg>
            <seg n="5e7b7753">
              Det är helt naturligt att regeringen väljer att bereda ärendet
              längre innan man återkommer till riksdagen. Riksdagen har inte,
              vilket har sagts i debatten, fattat beslut om att införa ett nytt
              system. Riksdagen har fattat beslut om att be regeringen arbeta
              med frågan. Riksdagen fattar bara formella beslut när man stiftar
              lag, beslutar om budget eller skatter eller när man yrkar på förtroendeomröstning
              om statsministern.
            </seg>
            <seg n="a5d11a18">
              Regeringen tar det här på allvar. Man har ju ansvar för propositionen
              och den lag som eventuellt kommer. Då bör man naturligtvis veta
              vad man ska föreslå.
            </seg>
            <seg n="9d61f46e">
              Det hade varit fullt möjligt för Wiwi-Anne Johansson och de andra
              partierna att stifta en egen lag. Jag har varit med om att göra
              det tillsammans med Miljöpartiet och de borgerliga partierna när
              det handlade om regler för startande av förskola. Det är praktiskt
              fullt möjligt. Om ni vill bestämma hur det ska se ut, råder jag
              er att göra det.
            </seg>
          </u>
          <note type="speaker" n="1765575c">
            Anf. 118 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-6f92231e2b02b16b-2" n="7ef2d2bb">
            <seg n="2e353bcf">
              Herr talman! Det är ju lämpligt av Alliansen att säga att riksdagen,
              som inte har samma apparat till sin hjälp som en regering, får
              stifta lagar.
            </seg>
            <seg n="e8664e6f">
              Vi såg hur illa det här blev och hur illa man gjorde bedömningar
              utifrån den reguljära arbetsmarknaden. Det har funnits normalt
              förekommande arbeten där det finns domar på var gränserna går.
              Vi menade inte att det var det ultimata. Vi sade inte att det
              här är jättebra och att det ska vi alltid ha. Men vi visste att
              det var bättre eftersom vi visste vad det var. Vi har samtidigt
              sagt att vi ska låta Socialförsäkringsutredningen få utreda vilka
              mått som ska gälla på längre sikt när man ska prövas mot en arbetsmarknad
              när man har varit långvarigt sjuk. Det tycker jag inte är konstigt.
            </seg>
            <seg n="bb734465">
              Det är däremot konstigt att regeringen tar flera månader på sig
              innan man över huvud taget gör något i ärendet. I riksdagsbeslutet
              låg att regeringen skulle återkomma i samband med höstbudgeten.
              Där fanns inte ett ord om detta. I stället lade man, efter drygt
              fyra månader, ett tilläggsuppdrag till Försäkringskassan att utreda
              detta till den 5 mars. Det är ingen höstbudget den 5 mars; då
              närmar man sig vårbudgeten.
            </seg>
          </u>
          <note type="speaker" n="a77e2824">
            Anf. 119 FINN BENGTSSON (M) replik:
          </note>
          <u who="finn_bengtsson_813f74" xml:id="i-10e552e854054c23-6" n="dafbbaaa">
            <seg n="240a49d3">
              Herr talman! Wiwi-Anne Johansson säger sig inte vilja tillbaka
              till 1900-talets början. Det kan jag försäkra att jag inte heller
              vill. Jag vill inte heller tillbaka till 2002, vilket uppenbarligen
              är något som Wiwi-Anne Johansson och Vänsterpartiet strävar efter.
              För att komma dit då vi hade massjukskrivningar och gigantiska
              förtidspensioneringar utan kontroll slantar Vänsterpartiet upp
              3 ½ miljard ur fickorna på svenska skattebetalare. Man har handen
              djupt nere i nästan alla budgetområden för att leverera en helt
              ansvarslös finansiell politik.
            </seg>
            <seg n="1f0162b2">
              Min fråga till Wiwi-Anne Johansson handlar om hur det egentligen
              ser ut. Jag påstår att man vilseför svenska folket när man talar
              om en sjukförsäkring som efter reformering inte fungerar. De senaste
              siffrorna från Försäkringskassan och Arbetsförmedlingen som publicerades
              den 28 oktober i år visar att det är strax under 60 000 personer
              som har nått till den så kallade maximala tiden då man sist och
              slutligen gör en avstämning av vad som ska gälla. Av dem stannar
              en fjärdedel kvar i sjukförsäkringen på grund av fungerande undantagsregler;
              tre fjärdedelar provar arbetslivsintroduktion. Av dem har 53 procent
              ännu inte återvänt till sjukförsäkringen. Fram till den 31 augusti
              2011 så långt som vi har statistik är det 5 338 personer eller
              14 procent som arbetar, 3 369 eller 8 procent är arbetssökande,
              8 681 eller 22 procent deltar i program på Arbetsförmedlingen
              och 2 335 eller 6 procent har lämnat Arbetsförmedlingen.
            </seg>
            <seg n="0762191f">
              Min fråga till Wiwi-Anne Johansson och Vänsterpartiet är: Vad
              säger ni till de här människorna, som ni med säkerhet hade skickat
              över i förtidspensionering?
            </seg>
          </u>
          <note type="speaker" n="90d8c003">
            Anf. 120 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-6f92231e2b02b16b-3" n="7ef2d2bb">
            <seg n="bbf34119">
              Herr talman! Jag kan försäkra att vi inte hade skickat ut de
              här människorna i förtidspensionering om inte deras tillstånd
              gjorde att de skulle förtidspensioneras. Som det är nu är det
              nästan omöjligt för människor som är mycket svårt sjuka att bli
              förtidspensionerade. Vi har de högsta kraven i hela OECD, förutom
              Mexiko.
            </seg>
            <seg n="47b76812">
              Du pratade om sjukskrivningsexplosionen. Mellan 2003 och 2006
              sjönk antalet sjukskrivna utan att regeringen med rödpenna hade
              fixat en stupstock som gjorde att folk skulle falla även om de
              fortfarande var sjuka. Det skulle jag aldrig medverka till. Vänsterpartiet
              skulle aldrig säga: Om du inte är frisk nu när det har gått så
              här många dagar får du inga pengar.
            </seg>
            <seg n="09dc2844">
              Däremot vill jag inte tillbaka till, om det nu var så, att man
              lämnade sjuka åt sitt öde utan att ge dem rehabilitering. Sjukvården
              måste få resurser och kravet på sig att uppfylla sina villkor.
              Rehabilitering måste ske. Arbetsgivaren måste också göra sitt.
              Vi vill inte lämna de sjuka människorna åt sitt öde och förtidspensionera
              dem eller pytsa ut pengar till dem. Vi ska naturligtvis se till
              att vi har ett väl fungerande system som hjälper människor till
              bättre hälsa och förhoppningsvis tillbaka till ett arbete så småningom.
            </seg>
            <seg n="1e60748c">
              Finn Bengtsson säger att vi grävde fram 3 ½ miljarder ur olika
              påsar. Socialförsäkringen går med ett stort överskott. Det vet
              Finn Bengtsson. Det är en riktig vinstmaskin för regeringen.
            </seg>
          </u>
          <note type="speaker" n="ffe66a94">
            Anf. 121 FINN BENGTSSON (M) replik:
          </note>
          <u who="finn_bengtsson_813f74" xml:id="i-10e552e854054c23-7" n="dafbbaaa">
            <seg n="1826e009">
              Herr talman! Jag fick inget svar på frågan var de drygt 20 000
              individer som har kunnat lämna sjukförsäkring och förtidspension
              skulle få i stället av Vänsterpartiet. Det finns inget svar till
              dem. I stället målar Wiwi-Anne Johansson upp en helt felaktig
              bild. År 2002 började antalet sjukskrivna minska. Det var till
              priset av att folk blev förtidspensionärer. De flyttades över
              i förtidspensionering. Det är först efter alliansregeringens reformering
              av sjukförsäkringen, som bygger på en utredning av socialdemokraten
              Anna Hedborg, som även förtidspensioneringarna har minskat. Det
              är det som leder till ett bättre hälsoläge och en arbetslinje.
              Jag håller inte alls med Wiwi-Anne Johansson om att Vänsterpartiet
              som backade upp en icke fungerande sjukförsäkringsreform under
              den förra socialdemokratiska regeringsperioden på något sätt låter
              människor gå från ett utanförskap i sjukskrivning och förtidspension.
              Det är snarast ett passivt överflyttande från en sjukskrivning
              till en förtidspension på grund av att man inte har tidsgränser
              där man stannar upp och tittar på vilka rehabiliteringsåtgärder
              som man sedan kan vidta.
            </seg>
            <seg n="b724fdc6">
              Sedan är det mycket förvånande för mig att man i ett parti som
              säger sig värna rättssäkra processer i många sammanhang plötsligt
              visar sig vara helt ointresserad av rättssäkerhet när man inte
              sympatiserar med alliansregeringens sjukskrivningsmiljard för
              att förbättra kvaliteten på sjukintygen. Undersökning efter undersökning
              visar att de är mycket undermåliga medicinskt för att man också
              ska kunna se till att rätt beslutsunderlag finns hos de handläggare
              som har att hantera individuella ärenden på Försäkringskassan.
            </seg>
            <seg n="f280d819">
              Min fråga till Wiwi-Anne Johansson är: Vill Vänsterpartiet inte
              att kvaliteten på de medicinska underlagen ska möta det regelverk
              som sjukförsäkringen innebär? Eller ska vi använda oss av dåliga
              intyg medicinskt genom att inte tillföra pengar?
            </seg>
            <seg n="b3d8e04c">
              Om det nu fanns ett stort överskott i sjukförsäkringen vill vi
              investera i bättre kvalitet på intygen. Är det fel?
            </seg>
          </u>
          <note type="speaker" n="69360f20">
            Anf. 122 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-6f92231e2b02b16b-4" n="7ef2d2bb">
            <seg n="0d178108">
              Herr talman! Det låter lite grann på Finn Bengtsson som att om
              inte denna regering hade kommit och gjort denna historiska förändring
              av sjukförsäkringen hade ingen annan heller gjort någonting utan
              alla hade bara suttit ned och varit nöjda med att folk förtidspensionerades
              om rehabiliteringsinsatserna inte fungerade och om sjukvården
              inte fungerade. Självklart är det inte så. Det går bra att titta
              i våra motioner. Vi har ett annat sätt att se på saken.
            </seg>
            <seg n="c8adbe30">
              Finn Bengtsson talar om att 20 000 skulle ha fått gå i förtidspension
              om inte den nuvarande regeringen hade sett till att få dem i arbete.
              Jag säger gång på gång att vi självklart ska ha tidsgränser och
              att vi ska ställa krav. Men kraven ska ställas på det system som
              ska hjälpa den som är sjuk att återfå sin hälsa och i allra bästa
              fall också kunna återfå tillräckligt god arbetsförmåga för att
              kunna återgå i arbete. Det är inte så att vi skulle sitta ned
              i lugn och ro och inte jobba med dessa frågor. Självklart vill
              vi göra det. Alla som blir friska är naturligtvis en bonus. Men
              för den skull behöver man inte ha en sådan utsorteringskedja.
              Inte behöver man ha en stupstock för att folk ska bli friska.
              Det måste ändå vara en sanning även för Finn Bengtsson.
            </seg>
            <seg n="1aa11c65">
              Även om Finn Bengtsson är doktor och säger till någon att hon
              eller han nu ska bli frisk igen är det klart att man inte blir
              det förrän jag verkligen blir det. Men jag blir fortare frisk
              om jag får bättre insatser. Det är också till bättre insatser
              som vi vill använda den så kallade sjukskrivningsmiljarden. Vi
              använder dessa pengar på ett sätt som vi tycker bör fungera bättre
              för den enskilde.
            </seg>
          </u>
          <note type="speaker" n="f795f6bc">
            Anf. 123 LARS GUSTAFSSON (KD):
          </note>
          <u who="lars_gustafsson_67f4c5" xml:id="i-49c5a3ff106a2ced-0" n="630136c8">
            <seg n="79ae2327">
              Herr talman! När vi har kommit lite drygt halvvägs i debatten
              gör man vissa reflexioner och vissa reminiscenser från saker och
              ting som har varit tidigare kommer, och man känner igen sig rätt
              väl från den förra mandatperioden i detta utskott.
            </seg>
            <seg n="934d1e23">
              Det som jag tänker mest på är en bild som jag vill förmedla,
              och nu tänker jag sätta en geografisk plats på kartan här i kammaren
              som aldrig har nämnts av någon riksdagsledamot, nämligen Laxön.
              Vad är Laxön? Jo, det är en mindre ö mitt ute i Nissan som ligger
              mitt emellan idrottsplatsen och fotbollsarenan Örjansvall och
              Folkets park. Det var tidigare en nykterhetsloge där man sommartid
              anordnade dans. Denna ö har nu restaurerats för att kunna användas
              igen.
            </seg>
            <seg n="9e4c442a">
              Men det mest glädjande i detta var när jag i somras tillsammans
              med flera representanter från Hallandsbänken besökte ön. Vi träffade
              där en projektledare från IOGT-NTO:s länsavdelning i Halland som
              hade 20 personer som arbetade på denna ö. Vad gjorde dessa 20
              personer? De hade flera olika kompetenser: elektriker, ljudexperter
              och så vidare. Alla dessa personer hade kommit till fas 3 i arbetslöshetsförsäkringen,
              och vissa hade kommit till ön via arbetslivsintroduktionen.
            </seg>
            <seg n="b6903657">
              Vad sysslar man med där? Jo, man sysslar med att skapa en barnteater
              för Halmstads barn under sommaren och hade ett stort antal föreställningar.
              Av dessa 20 personer hade två fått arbete efter några månader,
              fyra studerade och resten gick fortfarande kvar och försökte uppgradera
              sig för att komma in i ett normalt liv. Vissa var så angelägna
              om att vara på arbetsplatsen att man fick säga till dem att gå
              hem för att de hade varit där för många timmar.
            </seg>
            <seg n="1eaa272e">
              Detta är för mig en bild av hur man hjälper människor tillbaka
              utifrån deras olika situationer. Det är det som är syftet och
              bör vara syftet med alla försäkringar, om man vill nå ett mål
              där människor ska bli delaktiga och inte lämnas utanför.
            </seg>
            <seg n="112eb19d">
              Det är också det som var syftet med att göra vissa förändringar,
              ibland stora och ibland mindre, inom sjukförsäkringen och även
              inom arbetslöshetsförsäkringen, så att människor ska kunna försörja
              sig så gott som möjligt efter sin förmåga.
            </seg>
            <seg n="f8c8aa54">
              Herr talman! Under den förra mandatperioden gjorde vi flera förändringar
              inom socialförsäkringsområdet. Flera tidigare utredningar påvisade
              att försäkringsmässigheten inte fungerade i viktiga delar i socialförsäkringen
              utan att detta bidrog till att många människor ofrivilligt hamnade
              i utanförskap, många gånger på grund av systemfel och bristande
              rehabiliteringsinsatser. Det var just på grund av detta som denna
              socialförsäkringsutredning som leddes av Anna Hedborg tillsattes
              av en klok Göran Persson. Det var inte så att han var oklok när
              han insåg vilka problem som fanns.
            </seg>
            <seg n="101411ad">
              De nödvändiga förändringarna i sjukförsäkringen utgjorde en del
              av detta. Vid alla stora förändringar av komplexa system uppstår
              det ofrånkomligt gränsdragningsproblem och juridiska uttolkningar
              som är svåra att förutse. I annat fall hade aldrig några revisioner
              av en enda lagstiftning behövt göras. Det är också därför som
              några justeringar och förtydliganden har gjorts efter hand i sjukförsäkringen.
              Det innebär dock inte att ett ohållbart försäkringssystem ska
              kunna fortsätta år efter år och lämna många människor i en inlåst
              situation.
            </seg>
            <seg n="60db2b58">
              Som framgått av tidigare replikväxlingar här finns det frågor
              som bör påtalas. Men samtidigt måste jag säga att det är många
              debattörer i oppositionen som slirar på begreppet försäkring och
              inkomstgaranti. En inkomstgaranti innebär att man får en ersättning
              oavsett om man gör något eller ej. Men en försäkring har en försäkringsmässighet
              som innebär att man måste se till att försäkringsprinciperna uppfylls.
              Det måste även ett samhälle ha. Sedan finns det sociala skyddsnät
              som givetvis måste finnas om någon likväl skulle hamna utanför.
              Det är därför som vi har ett visst socialbidragssystem.
            </seg>
            <seg n="74cce4d9">
              När det gäller karensdagar för företagare är det bra att man
              nu ser över det inom Regeringskansliet för att få fram fler och
              utökade möjligheter för företagen att själva välja karensdagar
              i större omfattning än vad som i dag är fallet. Det har också
              påtalats från företagarorganisationerna.
            </seg>
            <seg n="47ed840c">
              En annan fråga som har tagits upp här och förtjänar att nämnas
              för att sätta frågeställningen i sitt perspektiv gäller den prematura
              ändringen av begreppet prövning av arbetsförmåga som trots att
              det pågår en utvärdering och trots att det under den korta remisstiden
              fanns varningstecken från de berörda myndigheterna Försäkringskassan
              och Arbetsförmedlingen om att man inte vet om en ändring kan medföra
              det som förslaget innebär eller till och med kan få motsatt verkan.
              Det finns till och med risk för att bedömningen i det enskilda
              fallet kan bli stramare och därmed få motsatt verkan. Då är oppositionens
              samlade förslag enbart semantik och kan faktiskt innebära en så
              kallad pyrrhusseger för de försäkrade.
            </seg>
            <seg n="50604e1c">
              Att dessutom driva igenom ett förslag som är under utvärdering
              och där resultatet av myndigheternas arbete kommer att redovisas
              inom en nära framtid tyder för mig på ren opportunism. Därutöver
              kan man fråga sig hur oppositionen kommer att agera om det visar
              sig att nuvarande prövning av arbetsförmågan är att föredra. Ska
              man då ändra lagen igen? Nej, det är en oviss politik att kortsiktigt
              fatta ovissa beslut med osäker utgång samtidigt som en utvärdering
              av frågan pågår. Om detta exempel skulle överföras till andra
              politiska beslut och områden kan man lätt föreställa sig hur det
              skulle bli.
            </seg>
            <seg n="c5e6dda7">
              Herr talman! Jag vill lyfta fram några glädjande framsteg som
              nu har blivit mediala och där vi kristdemokrater har sett ett
              behov av förändringar inom sjukförsäkringen. Efter valet 2010
              tillsatte Kristdemokraterna en arbetsgrupp för att utvärdera en
              del problemställningar som finns inom försäkringen och som framkommit
              efter försäkringens genomförande. Arbetsgruppen bestod av vår
              ledamot i detta utskott, Emma Henriksson, och mig samt en sakkunnig
              på området. Vi träffade en lång rad myndigheter, bland annat Försäkringskassan.
              Vad som var entydigt från Försäkringskassan var att man tyckte
              att det var mycket bättre och mer rättssäkert med nuvarande tydliga
              tidsgränser för att veta när saker och ting ska göras. Man hade
              mycket större problem med detta tidigare.
            </seg>
            <seg n="b759c5e3">
              Jag vill också framhålla en utvärdering som gjordes av de så
              kallade samrådsmöten som tidigare skulle ske mellan Försäkringskassan,
              arbetsgivare och den försäkrade. I Riksrevisionens utvärdering
              visade det sig att 8 procent av mötena genomfördes. 92 procent
              gjordes aldrig. Vi pratar om tydliga regler, och detta visar hur
              viktigt det är om man ska upprätthålla försäkringsmässighet.
            </seg>
            <seg n="8a525012">
              Vår utvärdering visade dock att vissa justeringar borde göras
              medan andra frågor handlade om delar som kunde lösas på myndighetsnivå.
              Regeringen har nu också lämnat flera förslag med inriktning enligt
              de tankegångar vi hade om ersättningsfrågor, övergångslösningar
              etcetera.
            </seg>
            <seg n="99376060">
              Jag vill också passa på att lyfta fram det nya arbetssätt som
              nu genomförs av Försäkringskassan och Arbetsförmedlingen. Det
              kunde vi läsa om i Dagens Nyheter för någon vecka sedan. Man ska
              i ett tidigt skede samverka djupt kring den sjukskrivne för att
              med en bättre individorientering ge stöd till den enskilde, där
              olika insatser gör att den enskilde inte ska fastna i ett ingenmansland
              under tiden. Det innebär, kort uttryckt, att man i ett tidigare
              skede ska klargöra personens arbetsförmåga, om han kan gå tillbaka
              till det gamla arbetet eller om han över huvud taget inte har
              någon arbetsförmåga, för att man inte efter två och ett halvt
              år äntligen ska behöva göra en prövning. Solveig Zander och andra
              har också talat om att man kan göra detta i ett tidigare skede.
            </seg>
            <seg n="1836d932">
              Här vill jag påtala något mycket märkligt när man pratar om Finsam.
              Det var ju den socialdemokratiska regeringen som 2002 lade ned
              hela verksamheten för oss i Laholm. Tack för att ni nu äntligen
              har vaknat! Då fick vi inte göra det. Vi var en enig kommun, och
              samtliga partier tyckte att det var ett väldigt bra arbete där
              flera personer kom i åtgärder gemensamt. Men problemet var att
              Arbetsförmedlingen inte fick vara med med sina resurser. Kom inte
              och tala med mig om hur man hanterade frågan om Finsamsamordningen!
            </seg>
            <seg n="af51cfd3">
              Jag är dock glad att man på Regeringskansliet nu tittar över
              hur man kan utvidga möjligheterna att samverka kring den enskilde.
              För mig och för Kristdemokraterna är den enskilde det viktiga,
              inte systemet eller vad politiker tycker.
            </seg>
            <seg n="b530c8f4">
              Det kan också sägas att det som nu pågår är exempel på hur man
              på ett annat sätt försöker lösa arbetsförmågebedömningen och prövningen.
              Det innebär att man kan slippa kortsiktiga hugskott som är populistiska
              och kan ge anklang i medierna.
            </seg>
            <seg n="7d6d6af4">
              Herr talman! Ett viktigt beslut under förra mandatperioden var
              också inrättandet av den parlamentariska Socialförsäkringsutredningen,
              som har nämnts här. Den är nu i arbete och ska staka ut viktiga
              förslag inom socialförsäkringen. Jag vill påpeka, precis som när
              det gäller pensionsöverenskommelsen, att vi behöver en bred parlamentarisk
              uppslutning kring viktiga sociala försäkringar som inte ändras
              vart fjärde år eller efter skiftande majoriteter. Sverige behöver
              fungerande socialförsäkringar som är försäkringsmässiga och fungerar
              till stöd för dem som behöver dem utan att ge inlåsningseffekter,
              som alltför ofta har varit och tyvärr fortfarande är fallet.
            </seg>
            <seg n="55501f77">
              Herr talman! Det finns ganska mycket mer att anföra, men jag
              vill inte förlänga detta anförande. Jag väljer därför att yrka
              bifall till förslaget i betänkandet utom i den del som gäller
              prövning av arbetsförmåga där jag yrkar bifall till reservation
              6.
            </seg>
          </u>
          <note n="814f06ee">
            I detta anförande instämde Finn Bengtsson, Gunilla Nordgren och
            Lars-Arne Staxäng (alla M), Ulf Nilsson (FP) och Solveig Zander
            (C).
          </note>
          <note type="speaker" n="5383f1a9">
            Anf. 124 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-ed2ef0cf173caa99-6" n="ea29222b">
            <seg n="459e391e">
              Herr talman! Jag noterade att Lars Gustafsson hade svårt att
              bestämma sig för vilken argumentation han skulle ha när det gäller
              frågan om arbetsförmågeprövning under 80 dagar. När vi hade den
              här debatten tidigare, när riksdagen extrainkallades den 1 juli,
              hävdades det från det som då blev minoriteten, från de borgerliga
              partiernas sida, att en sådan förändring skulle kosta 2,3 miljarder
              kronor. Det var det underlag ni plockade fram och skickade in
              till finansutskottet och begärde att man skulle finansiera.
            </seg>
            <seg n="09da0cb9">
              Nu säger Lars Gustafsson att det inte är någon skillnad. Jag
              är lite nyfiken på hur det från 2,3 miljarder helt plötsligt inte
              kan bli någon skillnad.
            </seg>
            <seg n="c95ba1e2">
              Sanningen för den som inte följer debatten dagligdags är att
              efter 180 dagar ska man prövas på den reguljära arbetsmarknaden,
              och har man inte hundraprocentig arbetsförmåga kan man hamna i
              ett läge där man tvingas säga upp sig så att man inte får ersättning
              från Försäkringskassan. Det händer väldigt många. Det blir effekten.
              De personer som genomgår rehabilitering och är svårt sjuka men
              kanske i ett förbättringsläge och kanske snart kommer tillbaka
              tvingas säga upp sig.
            </seg>
            <seg n="adc75ec4">
              Detta larmar Neurologiskt handikappades riksförbund om. Det larmar
              ms-sjuka och många andra om. Men vi konstaterar att Kristdemokraterna
              och Lars Gustafsson inte lyssnar på detta, trots att diakoner,
              socialarbetare och många andra säger: Ändra denna regel! Se till
              att göra en rimligare prövning så att man inte får en anti-arbetslinje,
              utan ge dessa människor möjlighet att vara kvar på arbetsmarknaden.
              Alla kan inte bli hundraprocentigt friska på 180 dagar, utan man
              måste ha möjlighet att fullfölja sin rehabilitering och därmed
              vara kvar på arbetsmarknaden.
            </seg>
            <seg n="c3ba5244">
              Min grundfråga till Lars Gustafsson är: Varför är det så angeläget
              att ha en gräns där man tvingas säga upp sig efter 180 dagar?
              Är det rimligt i ett läge där man fullföljer rehabilitering?
            </seg>
          </u>
          <note type="speaker" n="998c89ff">
            Anf. 125 LARS GUSTAFSSON (KD) replik:
          </note>
          <u who="lars_gustafsson_67f4c5" xml:id="i-49c5a3ff106a2ced-1" n="630136c8">
            <seg n="ed006439">
              Herr talman! Man har olika tidsgränser där man vet att det går
              att någorlunda bedöma huruvida en person kommer att vara långtidssjuk,
              eftersom de flesta sjukfall brukar vara helt återställda inom
              8090 dagar. Det finns de som är längre pågående, och då måste
              man göra en prövning när det gäller arbetsförmågan. Många gånger
              har man försökt rehabilitera en person tillbaka till en arbetsplats
              där han aldrig någonsin mer kan göra ett arbete. Det vore ganska
              missvisande att ägna så mycket tid åt att försöka rehabilitera
              en person till ett jobb som han aldrig kan ta, och då är det rimligt
              att göra en utvärdering.
            </seg>
            <seg n="7b482a69">
              Den definitiva gräns som Tomas Eneroth pratar om handlar egentligen
              om 365 dagar, där man mer övergår i en långsiktig sjukskrivning
              om man har de problemen.
            </seg>
            <seg n="cd5ed931">
              De 2,3 miljarderna: Det beror på vad man kalkylerar, om det innebär
              att man ska ändra hela tidsgränsen eller göra vissa justeringar.
              Problemet med att justera arbetsförmågebegreppet är en helt annan
              sak. Det jag pratar om är att det är semantik, genom att man inte
              utvärderar vad det är fråga om.
            </seg>
            <seg n="e583e101">
              Det finns en fråga som jag länge har velat ställa till Tomas
              Eneroth. Det Tomas Eneroth förespeglar åhörarna är att det inte
              finns någon gräns för hur länge man kan vara sjukskriven. Någonstans
              måste man veta om en person är oförmögen att arbeta eller kan
              återgå till arbetet. Då krävs det att man gör en utvärdering av
              arbetsförmågan, och någonstans måste gränsen sättas. Jag har svårt
              att förstå varför man enträget försöker tuta i befolkningen att
              vi kommer att göra allting och att det är du själv som bestämmer
              när du ska ha sjukersättning, sjukpenning eller vad som helst.
            </seg>
            <seg n="c5e31cc6">
              I ett rättssäkert system måste det likväl vara så att någon gör
              en bedömning, och den bedömningen är det som ligger till grund
              för beslutet. Sedan äger man rätt att överklaga.
            </seg>
            <seg n="7a858999">
              Jag tycker att det flummiga resonemanget om någon sorts inkomstgaranti
              som den enskilde själv bestämmer inte hör hemma i en socialförsäkringsdebatt
              för ett parti som säger sig vara regeringsdugligt.
            </seg>
          </u>
          <note type="speaker" n="d1677799">
            Anf. 126 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-ed2ef0cf173caa99-7" n="ea29222b">
            <seg n="86eb4edc">
              Herr talman! Det ankommer inte på vare sig Lars Gustafsson, mig
              eller någon annan i riksdagen att tala om när en människa blir
              frisk. Det finns möjligtvis någon där uppe som har den makten
              och möjligheten, men det finns ingen här i kammaren.
            </seg>
            <seg n="c9f12836">
              Försäkringens omfattning: Jag tycker att det är rimligt att så
              länge man är sjuk kan man omfattas av ett inkomstbortfallsskydd
              i ett läge där man har betalat in en väsentlig del av sin lön
              för att finansiera en sådan försäkring.
            </seg>
            <seg n="80481eb2">
              Lars Gustafsson smiter ifrån själva frågeställningen. Det var
              inte ett borttagande av 180-dagarsregeln som man yttrade sig över,
              utan det var det förslag vi hade i initiativet som handlade om
              att hitta en annan formulering och återgå till den som var tidigare,
              där det finns en utarbetad praxis. Jag vill minnas att det då
              sades 2,3 miljarder kronor.
            </seg>
            <seg n="73885ada">
              Då infinner sig ändå frågan: Hur kan 2,3 miljarder kronor helt
              plötsligt nu i Lars Gustafssons anförande inte bli någon skillnad
              alls? Det kanske till och med är hårdare regler, tror jag att
              han uttryckte det. Det återstår att bevisa: Är det Finansdepartementet
              som har fel, eller är det Lars Gustafsson som har fel? Det får
              ni kanske reda ut mellan er. Men för riksdagens vidkommande kan
              det vara ganska bra att få reda på vilken bedömning Lars Gustafsson
              gör. Tror ni att det kommer att bli någon förändring eller inte?
            </seg>
            <seg n="87121e9b">
              I det sammanhanget ska jag passa på att ställa en sista fråga
              till Lars Gustafsson, samma som jag har ställt till övriga borgerliga
              ledamöter. Oskäligt hur många kommer att omfattas av det oskälighetsrekvisit
              ni nu för fram? Tidigare har ni ju klarat er undan kritik från
              väldigt många genom att hävda att ni har lyssnat in debatten och
              ser till att göra ett undantag om det anses oskäligt. Vi vet att
              erfarenheten av tidigare oskälighetsprövning är att det har varit
              en, två eller tre, några få individer, som har omfattats. Vilken
              bedömning gör Lars Gustafsson: Hur många kommer att omfattas av
              den oskälighetsprövning som ni nu vill införa i sjukförsäkringen?
            </seg>
          </u>
          <note type="speaker" n="5b33f41d">
            Anf. 127 LARS GUSTAFSSON (KD) replik:
          </note>
          <u who="lars_gustafsson_67f4c5" xml:id="i-49c5a3ff106a2ced-2" n="630136c8">
            <seg n="ebbfa3fd">
              Herr talman! När det gäller de 2,3 miljarderna hänvisar jag Tomas
              Eneroth till att tala med Finansdepartementet, för jag har inte
              suttit med och hinner inte jobba överallt.
            </seg>
            <seg n="c5eef449">
              Ni säger att ni skulle ha försäkring för alla som ska kunna få
              sjukskrivning igen. Hur kunde det då vara så att bara 557 000
              personer fick 64 procent av sin inkomst, om det vore skäligt?
              Ni pratar om att de ska få 80 procent hur länge som helst. Men
              så var det inte ens på er tid, så det är lite vilseledande.
            </seg>
            <seg n="ba4dc028">
              Det andra som Tomas Eneroth håller på och tar upp med varje ledamot
              är ren taktik från Tomas Eneroths sida, och det vill jag gärna
              avslöja. Det är en ganska fult sätt att prata om hur många vi
              vet som skulle kunna omfattas av en viss juridisk bedömning. Det
              är likadant som att införa en regel för vilka juridiska prövningar
              som helst att vi ska tala om hur många som kommer att omfattas
              av dem. Det vet vi helt enkelt inte, och det skulle vara helt
              felaktigt att ange någon siffra.
            </seg>
            <seg n="8c59b1e5">
              Jag hoppas att så få som möjligt behöver omfattas av detta, men
              alla som ska omfattas av det ska också omfattas av det. Det är
              mitt svar.
            </seg>
          </u>
          <note type="speaker" n="d421571d">
            Anf. 128 Statsrådet ULF KRISTERSSON (M):
          </note>
          <u who="unknown" xml:id="i-24223ac54a8841e7-12" n="9161e34d">
            <seg n="01cb4d1d">
              Herr talman! Den svenska välfärden bygger på arbete, och den
              svenska välfärdspolitiken bygger på arbetslinjen.
            </seg>
            <seg n="4475b6b6">
              Det är inga oväsentliga iakttagelser utan bygger på den urgamla
              insikten att det är arbete som bygger vår möjlighet att hjälpa
              människor som inte kan arbeta. Det är också en insikt som innebär
              att ju fler som är en del av ett försäkringssystem som man får
              genom arbete och egen inkomst, desto fler kommer vi att kunna
              hjälpa när förmågan att försörja sig själv brister.
            </seg>
            <seg n="1045cd78">
              Detta är fundamentalt. Ibland svänger vi oss med begreppet som
              något slags allmän vilja att folk ska arbeta i stället för att
              göra andra saker. Men det är en fundamental del av svensk välfärdspolitik.
              Ser man inget annat värde i att betala skatt ska man göra det
              för att omfattas av den svenska välfärdsmodellen.
            </seg>
            <seg n="511d5681">
              Den har tjänat oss väl under mycket lång tid i Sverige. Den har
              byggts upp under mycket lång tid. Den har då och då utmanats,
              inte minst för tio år sedan, när kostnaderna och omoralen i att
              människor inte förväntades arbeta blev så stora att legitimiteten
              i systemen ifrågasattes.
            </seg>
            <seg n="8907baba">
              Dit vill vi inte komma tillbaka igen. Vi vill inte återvända
              till en situation som inte tog vara på människors vilja att genom
              arbete bidra till andra människors förmåga att försörja sig själva.
              Detta är viktigt.
            </seg>
            <seg n="96a5f628">
              Svensk välfärd har också byggt mycket på ett slags dubbel lösning,
              där inkomstbortfallsförsäkringen, inkomstförsäkringen, har varit
              den ena pelaren. Den inkomst som du har tjänat in ska du vara
              försäkrad för, för att uppmuntra till omställningsvilja, risktagande
              och dynamik i det svenska samhället. Det har sannolikt också tjänat
              Sverige väldigt väl.
            </seg>
            <seg n="c3216cc8">
              Men inget samhälle är fullkomligt. Inget samhälle kommer att
              klara sig utan ett stöd också för människor som inte kan arbeta,
              som inte har kunnat arbeta. Därför har vi permanenta och temporära
              system för att hjälpa människor som inte har en försäkrad inkomst.
            </seg>
            <seg n="3cf4db0f">
              Jag är den förste att hålla med om att det är ett bekymmer när
              många människor söker socialbidrag enbart för att de är arbetslösa
              eller sjuka och aldrig har haft någon försäkrad inkomst och därför
              inte har kunnat få sjukpenning. Det är inget nytt påfund. Det
              antyds ibland att det är sjukförsäkringsreformen som har skapat
              detta, vilket är helt felaktigt.
            </seg>
            <seg n="ab0d999c">
              Men jag håller med om att detta är ett bekymmer. Jag tycker det
              är intressant att vi då och då för diskussioner om vi skulle kunna
              rigga den svenska välfärdsmodellen helt annorlunda. Som ett akademiskt
              seminarium är det jätteintressant. Men som underlag för ett ställningstagande
              om att riva upp en välfungerande svensk modell skulle jag vara
              lite mer varsam.
            </seg>
            <seg n="36a5f6d7">
              Dessa diskussioner har också sin plats. Men man ska veta att
              det är det man laborerar med när man ifrågasätter varje person
              som behöver söka socialbidrag därför att de aldrig har haft en
              försäkrad inkomst. Det är inget misslyckande varje gång någon
              behöver söka socialbidrag. Det kan vara precis det som socialbidraget
              är till för, att hjälpa just den personen.
            </seg>
            <seg n="043ad866">
              Det tredje man bör nämna är att det alltid har varit så att det
              är nedsatt arbetsförmåga till följd av sjukdom som kan berättiga
              till sjukpenning. Det är inte så att sjukdom i allmänhet har givit
              rätt till sjukpenning. Det är inte så att varje nedsatt arbetsförmåga
              ger rätt till sjukpenning, utan det handlar om nedsatt arbetsförmåga
              till följd av sjukdom när du är försäkrad.
            </seg>
            <seg n="6a0a4648">
              Så har det också alltid varit, även om det i debatten ibland
              görs gällande att detta är ett nytt och mycket tufft påfund mot
              människor som just nu inte kan arbeta.
            </seg>
            <seg n="6cdb06d8">
              Men därmed har man faktiskt också sagt att det är en viktig sak
              att utvärdera i vilken mån man har nedsatt arbetsförmåga och i
              vilken mån man är sjuk. Det är inte lätta saker, men det är viktiga
              saker.
            </seg>
            <seg n="d755a395">
              Därför har vi läkarintyg och ställer krav på läkare att formulera
              sig på ett sådant sätt att det går att utröna vari funktionsnedsättningen
              och aktivitetsbegränsningen består och jämföra det med det arbete
              man har.
            </seg>
            <seg n="b86e67f1">
              Detta är självklart och trivialt om man talar om en funktionsnedsättning
              där det är enkelt att säga: Byt arbete! Vore jag pilot skulle
              jag tvingas byta arbete när min syn inte längre är tillräckligt
              för pilotens. Ingen skulle komma på idén att göra mig till förtidspensionerad
              pilot.
            </seg>
            <seg n="025e4995">
              Exakt samma sak är mycket svårare när vi talar om mer komplexa
              problem, där det är osäkert vad man kan och där det är mycket
              man inte kan. Det är ännu svårare där graden av motivation kan
              variera människor emellan. Hur mycket vill jag försöka?
            </seg>
            <seg n="e49366f8">
              Jag har träffat mer än en läkare som har understrukit för mig
              värdet av personlig motivation i att gå från ett tufft läge till
              ett annat tufft men bättre läge, där den enes objektiva sjukdomstillstånd
              kan vara mycket värre än den andres men hans förmåga att komma
              tillbaka desto större, eftersom motivationen är så mycket starkare.
            </seg>
            <seg n="92c5bb38">
              Det är stora och svåra saker vi talar om här. De ska inte trivialiseras,
              inte ritas demonbilder av. Det krävs duktiga människor, professionella
              människor som på våra reglers i bästa fall kloka grund kan fatta
              riktigt kvalificerade beslut för den sortens uppgifter.
            </seg>
            <seg n="f94a0441">
              Låt mig peka på fem saker i all korthet, efter en ganska lång
              tids debatt.
            </seg>
            <seg n="3a6c58aa">
              Det första är att det var viktigt och nödvändigt att göra en
              sjukförsäkringsreform. Jag vet att vi är väldigt många som inser
              detta. Låt oss inte riskera en situation där vi går tillbaka till
              något som vi alla vet fungerade dåligt! Låt oss vara öppna om
              att det fanns behov av att förändra, förbättra och justera! Vi
              är nu i färd med att göra detta.
            </seg>
            <seg n="76800223">
              Låt oss tydligt säga: Vi vill inte tillbaka till det gamla, dåliga
              systemet! Jag tycker att ni säger det med så svag röst ibland,
              så jag undrar om jag hör rätt.
            </seg>
            <seg n="cb70b5a2">
              För det andra: Många framgångar är viktiga i sjukförsäkringsreformens
              spår. Den allra viktigaste pratar vi väldigt lite om. Det är den
              dramatiska förkortningen av de långa sjukfallen. Vi har gått från
              135 000 sjukfall längre än ett år för mindre än åtta år sedan
              till 30 000 sjukfall längre än ett år i dag. Det är de som leder
              fram till väsentligt mycket färre förtidspensioner, för det var
              de långa sjukfallen som nästan med obeveklig precision ledde till
              förtidspension.
            </seg>
            <seg n="b6d7b25a">
              Detta är en monumental framgång. Den är inte alltid enkel för
              den enskilde. Den är inte enkel för beslutsfattare. Men den är
              totalt sett en stor, mänsklig framgång för människor som inte
              längre är evigt sjukskrivna.
            </seg>
            <seg n="80bba687">
              För det tredje: Låt mig nämna det faktum att detta är svåra saker
              också för professionen. Om vi tycker att det är svårt att veta
              att vi fattar rätt beslut, att vi förvaltar de gemensamma tillgångarna,
              Sveriges riksdags gemensamma klokskap, på ett bra sätt ska vi
              veta att det är lika svårt för dem av våra medmänniskor som har
              att fatta beslut i dagsoperativ verksamhet.
            </seg>
            <seg n="a5d661cb">
              Jag träffar så imponerande människor i Försäkringskassan som
              utför ett av Sveriges allra svåraste men viktigaste arbeten och
              som så sällan får tack för det jobbet tillbaka. Jag är fylld av
              beundran inför människor som vet att fast de ibland har att leverera
              svåra budskap gör de det för att människor ska få en bättre situation
              på längre sikt. Det är värt respekt.
            </seg>
            <seg n="dcccfe96">
              För det fjärde: Vi har en lång förtroende- och legitimitetsresa
              framför oss. Det är många saker som måste fungera samtidigt. Det
              ska vara respekterade och kloka regler. Det ska vara respekterande
              och klokt bemötande. Det ska vara korrekta beslut. Det ska finnas
              former för att klaga och inte minst rättssäkra former för att
              överklaga. Här kan man tala om att varje del i kedjan måste hålla.
            </seg>
            <seg n="2c5c1fa7">
              Vi har i dag brister på alla de delarna. Det är vår uppgift att
              skapa förutsättningar och fatta sådana beslut som gör att helheten
              blir trovärdig, korrekt, god och riktig.
            </seg>
            <seg n="5f7e7163">
              För det femte och sista vill jag säga, med risk för att få helt
              fel om bara en kort stund, att jag tycker att vi har fått en seriösare
              och bättre sjukförsäkrings- och välfärdsdebatt det senaste året.
              Det vill jag säga till människor som tycker som jag och till människor
              som tycker annorlunda än jag.
            </seg>
            <seg n="043bfb9c">
              Det här är viktiga frågor som är värda att vi har ett seriöst
              förhållningssätt till varandra. Det är viktiga frågor som tål
              att tas på allvar. Det handlar om att inte måla demonbilder av
              varandras avsikter, att stå upp för att vi tycker olika och att
              inte skämmas för det. Men det handlar inte om att skrämma människor
              med att det är avgrunder mellan våra ståndpunkter.
            </seg>
            <seg n="27eb9637">
              Jag tycker att det är värt att ta fasta på detta. Jag träffar
              många människor i olika professioner, nu senast läkare. Jag träffar
              människor i Svenska kyrkan. Jag träffar människor som är aktiva
              i kommuner. Det är många människor som bryr sig mycket om vad
              vi här inne lyckas åstadkomma, för de är beroende av våra kloka
              beslut när de utför sitt viktiga arbete. Låt oss visa dem att
              vi tar vår uppgift på riktigt stort allvar!
            </seg>
          </u>
          <note n="fb3a434f">
            I detta anförande instämde Mikael Cederbratt, Eva Lohman, Gunilla
            Nordgren och Lars-Arne Staxäng (alla M) samt Ulf Nilsson (FP),
            Solveig Zander (C) och Lars Gustafsson (KD).
          </note>
          <note type="speaker" n="25718e15">
            Anf. 129 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-3648635e6c64bbaa-5" n="abf5fe1f">
            <seg n="41d8494d">
              Herr talman! Socialförsäkringsministern sade i sitt anförande:
              Så har det alltid varit. Ja, socialförsäkringsincitamenten kanske
              alltid har varit så, men samhället i dag ser inte ut som det gjorde
              när socialförsäkringarna infördes.
            </seg>
            <seg n="4b88daa1">
              Jo, det har funnits en lägstanivå i ersättningen i den tidsbegränsade
              sjukersättningen, som förändrades. Men lyssna gärna igen! Jag
              tyckte att jag var väldigt tydlig i mitt anförande när jag sade
              att Miljöpartiet vill ha ett helt nytt sjukförsäkringssystem.
              För Miljöpartiets del handlar det inte om att gå tillbaka, utan
              för oss handlar det om att skapa ett modernt trygghetssystem som
              människor kan känna tillit till, så att man vågar pröva nya saker.
            </seg>
            <seg n="5e5fbaba">
              Jag har tre specifika frågor till ministern. Den första handlar
              om deltidssjukskrivnas situation och de regler som i dag inte
              stimulerar till jobb. Ett konkret exempel är att den som är halvtidssjukskriven
              inte kan få ett lönebidragsarbete förrän man minst har haft en
              heltidssjukskrivning på ett år. Det är ett sådant regelverk som
              stoppar helt.
            </seg>
            <seg n="fd6155a0">
              Min andra fråga handlar om genusaspekter i sjukförsäkringen.
              Rehabkedjan har inte hjälpt kvinnor att komma tillbaka till arbete
              på riktigt. Nu ser vi att det är dubbelt så många kvinnor som
              män som har återvänt till sjukförsäkringen. Vad anser ministern
              behöver göras i den frågan?
            </seg>
            <seg n="e4d92717">
              Jag återkommer till min tredje fråga.
            </seg>
          </u>
          <note type="speaker" n="75543dc5">
            Anf. 130 Statsrådet ULF KRISTERSSON (M) replik:
          </note>
          <u who="unknown" xml:id="i-24223ac54a8841e7-13" n="9161e34d">
            <seg n="e1990065">
              Herr talman! Först vill jag säga något bara för att verkligen
              betona det jag menar. Jag uppfattar absolut att du och Miljöpartiet
              hellre ser en helt annan sjukförsäkring. Jag var slarvig med att
              antyda att du i första hand var en av dem som jag ibland får känslan
              av vill gå tillbaka. Det var en felaktig beskrivning.
            </seg>
            <seg n="07ff179d">
              Jag tycker att resonemangen är intressanta. Jag tycker bara att
              man ska ha respekt för att vi pratar om väldigt stora saker. Vi
              pratar inte om någonting relativt enkelt här. Det handlar om att
              riva upp rätt stora grunder i den svenska välfärdsmodellen. Jag
              är inte alls lika säker som du på att den sortens resonemang som
              du för skulle vara bättre än den traditionella svenska välfärdsmodellen
              det gäller även i vårt samhälle.
            </seg>
            <seg n="f1b0164a">
              Sedan har du en poäng när du pratar om yrkessammansättningar
              och att det är mycket som har förändrats rejält. Vi ser också
              i dag vilka problem vi brottas med. Det är glädjande att vi har
              mycket mindre av traditionella somatiska sjukdomar som leder till
              mycket långa sjukskrivningar. Vi har blivit bättre på att både
              bota och förebygga många somatiska, fysiska, funktionsnedsättningar.
              Vi har i stället fått en dramatisk ökning av dem med psykisk ohälsa,
              vilket ställer oss inför helt andra utmaningar. Det är också en
              bra poäng.
            </seg>
            <seg n="19467b84">
              Dessutom tror jag att man kan säga att män och kvinnor i dag
              står inför lite olika situation i sjukförsäkringen. Jag har oroat
              mig mycket över att kvinnors ökningsandel var dramatiskt mycket
              större än mäns när det gick upp mest. Sedan var det ganska länge
              så att kvinnors minskning i sjukfrånvaro var tydligare och snabbare
              än mäns. I dag är det en mer splittrad bild.
            </seg>
            <seg n="f81213af">
              När det gäller inte minst psykiska funktionsnedsättningar som
              drabbar människor på jobben i dag tror jag att kvinnor är mycket
              mer utsatta än män. Jag tycker att Kommunals rapport om offentliga
              välfärdsjobb var mycket intressant ur den aspekten. Men det finns
              åtskilliga saker att göra.
            </seg>
          </u>
          <note type="speaker" n="a9ee7375">
            Anf. 131 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-3648635e6c64bbaa-6" n="abf5fe1f">
            <seg n="10f27cc7">
              Herr talman! Ja, och då måste man också ha med sig genusaspekterna
              när man utformar regelverket. Där kanske vi inte har varit tillräckligt
              bra fram till i dag. Det måste vi ha med oss när vi diskuterar
              i Parlamentariska socialförsäkringsutredningen. Vilka incitament
              och vilka styrmekanismer har man för att kunna främja en sjukförsäkring
              som också är hälsofrämjande för både kvinnor och män?
            </seg>
            <seg n="9f7fa684">
              En liten detalj kan tyckas vara karensdagen. En deltidsarbetande
              kvinna som jobbar natt, som alltså har långa arbetspass men jobbar
              få pass, har ett betydligt högre kvotavdrag än en man som jobbar
              inom industrin, som har jämnt fördelad arbetstid. Den här kvinnan
              får i regel tre karensdagar medan mannen i industrin får en dag.
              Det är ett konkret exempel på något som faktiskt sker i dag.
            </seg>
            <seg n="04843a29">
              Min tredje fråga handlar om hälsofrämjande. Borde inte det vara
              en ledstjärna för hur socialförsäkringssystemet utformas? Även
              om nu sjukskrivningarna har gått ned innebär det inte med automatik
              att människor har återfått hälsan i samma grad som sjukskrivningarna
              har minskat.
            </seg>
            <seg n="2475e8d2">
              Forskning, den lilla som finns, pekar på att trygghet föder kreativitet
              och att generösa försäkringar skulle kunna leda till en större
              flexibilitet på arbetsmarknaden. Det handlar om att man vågar
              pröva en helt annan bransch och inte klamrar sig fast vid det
              jobb som kanske inte fungerar så bra, som man faktiskt mår psykiskt
              dåligt av och som förstärker en psykisk ohälsa.
            </seg>
            <seg n="bd853b5d">
              Hur ser ministern på att man skulle kunna ha hälsofrämjande som
              ett incitament och en ledstjärna för ett framtida socialförsäkringssystem?
            </seg>
          </u>
          <note type="speaker" n="5edf2829">
            Anf. 132 Statsrådet ULF KRISTERSSON (M) replik:
          </note>
          <u who="unknown" xml:id="i-24223ac54a8841e7-14" n="9161e34d">
            <seg n="b9363851">
              Herr talman! Jag delar helt analysen att mäns och kvinnors olika
              sjukfrånvaromönster är en underskattad fråga. Jag tycker att det
              är mycket intressant att se att män och kvinnor tenderar att ha
              ungefär lika mycket sjukfrånvaro fram till första barnet. Därefter
              förändras det ganska dramatiskt.
            </seg>
            <seg n="bf3356d7">
              När det gäller de allra yngsta är det män som dominerar. Sedan
              ökar dominansen av kvinnor ganska tidigt. Det här är relativt
              outforskade ämnesområden som jag tror är underskattade.
            </seg>
            <seg n="4caea658">
              Jag tror dessutom att karensdagsfrågan ligger helt rätt i er
              förträffliga utredning. Där tittar man på om det finns skäl att
              göra den sortens förändringar som man flera gånger har pekat på
              för att utjämna orättvisor när det gäller olika yrkens faktiska
              påverkan av karensdagarna.
            </seg>
            <seg n="f27c61d7">
              Hälsan i relation till arbetsåtergången är en intressant fråga.
              Normalinsikten har varit nästan den omvända, om jag inte missförstod
              dig. Människor tenderar att bli rätt mycket bättre, må bättre
              och ha bättre hälsa efter rätt omfattande insatser. Men det svåra
              har varit att gå från bättre hälsa tillbaka till arbete. Jag tror
              men det är min gissning utan vetenskapliga anspråk att fler skulle
              må bättre av att komma till en annan arbetsplats, även om det
              intuitivt kan låta naturligt att komma tillbaka till samma arbetsgemenskap.
              Det handlar om att pröva ett annat arbete än det man har blivit
              sjuk i och av tidigare. Här tror jag att vi borde uppmuntra fler
              människor att pröva lite nytt och pröva lite mer.
            </seg>
          </u>
          <note type="speaker" n="bbdb7ea9">
            Anf. 133 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-6f92231e2b02b16b-5" n="7ef2d2bb">
            <seg n="0400767d">
              Herr talman! I sitt anförande sade socialförsäkringsministern
              att vår välfärd bygger på arbete. Jag är den första att skriva
              under på det. Då är det ett jättebekymmer att vi har en sådan
              massarbetslöshet som vi har i dag och att den ser ut att gå mot
              8 procent nästa år. Det enda förslag man har för att komma till
              rätta med detta är att man vill sänka restaurangmomsen. Det är
              klart att vi har ett gemensamt bekymmer på det sättet.
            </seg>
            <seg n="48db102e">
              Jag har en fråga, men innan jag ställer den vill jag ta upp en
              annan sak.
            </seg>
            <seg n="781a96c8">
              Den som inte får det här kan få försörjningsstöd, sade Ulf Kristersson.
              Det är klart att det är den sista skyddsmekanism som vi har. Men
              det kan väl ändå inte vara så att den som är sjuk ska bli utförsäkrad
              och sedan få försörjningsstöd? Det kan inte vara det som är själva
              tanken, hoppas jag, bakom regeringens nya socialförsäkring och
              sjukförsäkring. Ska man få försörjningsstöd måste man ju göra
              sig av med precis allt som man har.
            </seg>
            <seg n="8587827e">
              Fler och fler tvingas ha bostadsrätter i dag eftersom hyresrätter
              numera är en raritet. Då måste man alltså sälja sitt boende för
              att kunna få försörjningsstöd. Vi kan ju inte ha en sjukförsäkring
              som ska leda fram till detta.
            </seg>
            <seg n="6bc110b7">
              Innan jag går vidare ska jag säga att jag inte vill tillbaka.
              Jag tycker inte att det var bättre förr, eller åtminstone var
              inte allting bättre förr.
            </seg>
            <seg n="f12ac4a1">
              Min konkreta fråga är: Vad är fiffigheten med att det finns en
              stupstock i denna historiska sjukförsäkring? Varför måste den
              finnas? Jag förstår inte det.
            </seg>
            <seg n="63ea0240">
              Vi måste göra rehabiliteringsinsatser, se till att folk får hälsa,
              blir friska och kommer i arbete. Det är vårt gemensamma mål. Men
              varför ska vi ha en stupstock? Det är många med mig som inte förstår
              detta.
            </seg>
          </u>
          <note type="speaker" n="d0043670">
            Anf. 134 Statsrådet ULF KRISTERSSON (M) replik:
          </note>
          <u who="unknown" xml:id="i-24223ac54a8841e7-15" n="9161e34d">
            <seg n="167e0f8f">
              Herr talman! Vi kan börja med hela frågan om socialbidrag, försörjningsstöd
              och ekonomiskt bistånd och relationen till socialförsäkringen.
              Det är en intressant och viktig fråga på två sätt.
            </seg>
            <seg n="d817dc64">
              Jag tillhör dem som tycker att vi ibland överdriver och överskattar
              problematiken med kortvariga försörjningsstöd. Jag tror inte att
              det är ett allvarligt samhällsbekymmer. Det antyder andra tråkiga
              saker, förvisso: att man har ont om pengar och kanske ett svagt
              nätverk och ont om vänner som kan hjälpa en tillfälligt. Det kan
              vara illa nog, men det är inget stort och allvarligt samhällsproblem
              att någon person någon gång behöver det allmännas hjälp när ingen
              annan hjälp finns att få.
            </seg>
            <seg n="8812643a">
              Det allvarliga problemet, som man tvärtom underskattar, är de
              långvariga socialbidragsberoendena. Det handlar om familjer som
              år efter år har försörjningsstöd som permanent försörjning och
              om barn som aldrig ser sina föräldrar gå till jobbet och komma
              hem med egna inkomster utan bara ser ständiga ansökningar till
              socialtjänsten. Det är problematiskt.
            </seg>
            <seg n="68db02ae">
              Socialstyrelsen har pekat på detta i en rapport för några år
              sedan. Det finns en väsentligt ökad risk för att dessa barn själva
              får behov av långvarigt försörjningsstöd senare i livet.
            </seg>
            <seg n="da05f556">
              Jag tycker inte att man i allmänhet ska förtala socialbidraget
              som konstruktion. Varje samhälle kommer alltid att behöva ett
              yttersta skyddsnät när andra, mer normala system inte fungerar.
              Det ska vi slå vakt om.
            </seg>
            <seg n="86ee11b6">
              Den bortre tidsgränsen är viktig av det enkla skälet att det
              måste finnas en idé eller en föreställning om när man ska bestämma
              om detta är en person som ska ha förtidspension sjukersättning
              eller en person som på något vis ska tillbaka till arbetsmarknaden.
              Det är hela idén bakom detta.
            </seg>
            <seg n="a4cfe38a">
              Tanken var att vi skulle pröva en persons förmåga länge, tålmodigt
              och systematiskt. Om bedömningen är att personen inte ska ha sjukersättning
              finns det någon förmåga som vi vägrar ge upp på. Då ska den tas
              till vara. Sedan är det många som efter denna bortre parentes
              kommer tillbaka och ska komma tillbaka till sjukförsäkringen.
            </seg>
          </u>
          <note type="speaker" n="84e09e70">
            Anf. 135 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-6f92231e2b02b16b-6" n="7ef2d2bb">
            <seg n="127cf492">
              Herr talman! Ulf Kristersson säger att det inte är något allvarligt
              bekymmer för samhället med försörjningsstöd för den som har det
              under kort tid. Det är klart att detta inte är något som urholkar
              vår ekonomi om en enskild får det under kort tid. Men det är väldigt
              bekymmersamt för den enskilde eftersom kraven för att få försörjningsstöd
              går ut över vad familjen som helhet har. Äger man sin bostad tvingas
              man göra sig av med den. För den enskilde är det naturligtvis
              ett bekymmer.
            </seg>
            <seg n="c230a21a">
              Stupstocken är hotet för alla som går in i systemet. Vi är överens
              om att det är jättebra att ha tidsgränser. Vi ska ställa krav
              och sätta press på sjukvård och rehabilitering och på arbetsgivaren.
              Men i dag är egentligen all press på den enskilde.
            </seg>
            <seg n="7bac31d4">
              Jag har pratat med ett antal handläggare på Försäkringskassan
              som beskriver hur pressande deras situation är. Det första de
              måste göra är att tala om vad som ska ske om personen inte är
              frisk inom 90 dagar, inom 180 dagar och så vidare. Det är en stressfaktor
              som knappast kan vara bra för tillfrisknandet. Dessutom blir man
              fattigare när man blir sjuk eftersom det är låga ersättningsnivåer.
            </seg>
            <seg n="e9a45e56">
              I detta att man bedömer arbetsförmågan ligger också ett misstroende.
              När man till slut når stupstocken har jag förstått att om en handläggare
              vid Försäkringskassan då säger att man har en liten förmåga att
              arbeta och att de inte kan se att man inte inom överskådlig tid
              inte kan gå tillbaka till jobbet så står man sedan där utan annan
              försörjning än försörjningsstöd. Är detta rimligt?
            </seg>
          </u>
          <note type="speaker" n="43108228">
            Anf. 136 Statsrådet ULF KRISTERSSON (M) replik:
          </note>
          <u who="unknown" xml:id="i-24223ac54a8841e7-16" n="9161e34d">
            <seg n="d748d659">
              Herr talman! Jag har själv jobbat som socialborgarråd i Helsingfors
              med ansvar för Helsingforss socialtjänst och de 40 000 personer
              i Helsingfors som någon gång under ett år får försörjningsstöd.
              Jag vet vilken påfrestning det innebär för människor att gå till
              socialtjänsten och be om pengar. Jag vet också att det är många
              människor som låter bli att gå till socialtjänsten, och det på
              mycket goda grunder. I bästa fall är det för att de har annan
              hjälp att få i stället.
            </seg>
            <seg n="f39773e7">
              Det har aldrig varit avsikten att människor lättvindigt ska vända
              sig till socialtjänsten för försörjningsstöd. Så har det aldrig
              varit i något samhällssystem. Det har alltid varit ambitionen
              att detta ska vara ett bortre och yttersta skyddsnät när ingenting
              annat fungerar.
            </seg>
            <seg n="50b8e521">
              Det är bra att människor hjälper varandra så att människor som
              hamnar i temporär knipa kan få hjälp utan att behöva gå till socialtjänsten.
              Hade människor inte gjort något för varandra hade det inte fungerat
              över huvud taget. Men det är också lika bra att vi har formella
              system för att hjälpa den som ingen annan hjälp kan få. Jag tycker
              att detta är viktigt.
            </seg>
            <seg n="615ff4eb">
              Den bortre tidsgränsen siktar också på att ställa den nästan
              existentiella frågan: Vem ska försöka försörja sig själv, vem
              ska förväntas försöka försörja sig själv och om vem ska vi dra
              slutsatsen att han eller hon aldrig mer kan försörja sig och att
              vi därför ska försörja vederbörande med sjukersättning? Det är
              ingen lätt fråga att besvara. Den ska inte vara lätt, och jag
              vet att det är ett svårt arbete som ligger bakom detta.
            </seg>
            <seg n="fa76323b">
              Det är klart att man inte alltid är överens om detta. Men allt
              annat vore väl ett misslyckande än att man hade väldigt långt
              till att ge upp svaret på den frågan. Man gör allt man kan för
              att hitta någon arbetsförmåga också i de tuffaste situationer.
              Ibland ska man dock ge upp. Man tvingas ge upp. Då är det rätt
              att ge sjukersättning, och det ges också.
            </seg>
            <seg n="ce63655d">
              Ju mer sömlösa vi kan få gränserna att bli det får vi dem att
              bli med tidigare insatser desto bättre är det för den enskilde
              och desto lättare för myndigheterna.
            </seg>
          </u>
          <note type="speaker" n="e7ef42b1">
            Anf. 137 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-ed2ef0cf173caa99-8" n="ea29222b">
            <seg n="902679a9">
              Herr talman! Jag vill ta upp två frågeställningar.
            </seg>
            <seg n="fd14fe42">
              Jag noterade att statsrådet sade att det inte är något misslyckande
              när någon människa söker socialbidrag. Jag förstår andemeningen
              i detta, men det är ett misslyckande, och det blir ett dubbelt
              misslyckande för samhället eftersom konsekvenserna väldigt ofta
              blir så avgörande. Det innebär att man prövas integritetskränkande.
              Man får ett bidrag under förutsättning att man säljer väldigt
              mycket av det man äger.
            </seg>
            <seg n="589f0cb7">
              All erfarenhet forskningsmässigt, och det vet statsrådet, visar
              att man då också kommer allt längre bort från arbetsmarknaden,
              med en kraftigt försämrad prognos om att kunna komma tillbaka
              på arbetsmarknaden. I den meningen blir ett socialbidrag, även
              om det är ett kortvarigt beroende, ett misslyckande.
            </seg>
            <seg n="5805ad25">
              Det är en väsentlig skillnad gentemot den ersättning, inte bidrag,
              som man får från en försäkring som man själv har betalat. Det
              är en social försäkring som vi har där vi avstår en del av vårt
              löneutrymme för att få en inkomstbortfallsförsäkring i händelse
              av sjukdom. I dag går denna försäkring med kraftigt överskott.
              Ändå reduceras utgifterna ganska kraftigt, får man tillstå, och
              människor får inte rätt till den ersättning som de rimligtvis
              borde få. Kraven ställs på den enskilde, men väldigt sällan talas
              det om vilken rätt man har.
            </seg>
            <seg n="1ce9ab6d">
              Om jag har en bilförsäkring eller en annan försäkring vet jag
              att det finns ett antal krav som jag har rätt att ställa på Folksam
              eller vilket försäkringsbolag det nu kan vara. Vilka krav tycker
              statsrådet att det är rimligt att den enskilde sjukskrivne ska
              ha när det gäller rätten till rehabilitering och rätten till stöd?
            </seg>
            <seg n="01660ae5">
              Den andra frågan rör legitimitetsproblemet. Vi kunde här höra
              Folkpartiets talesperson säga att man tycker att 80 procent är
              en rimlig nivå och att taken i sjukförsäkringen borde höjas. Jag
              har i mitt anförande kraftfullt pläderat för höjning av taken,
              så att ingenjörer, lärare och andra inte ska behöva ta kompletterande
              privata försäkringar. Vad tycker statsrådet är en rimlig nivå?
              Det berättas ju vid flera tillfällen att det i huvudsak är Moderaterna
              som är motståndare till höjda tak i socialförsäkringen. Låt oss
              få upp den diskussionen på bordet. Vad är en rimlig nivå, och
              vad borde taknivån ligga på? Är det 80 procent som flertalet ska
              ha på arbetsmarknaden?
            </seg>
          </u>
          <note type="speaker" n="ad9d273a">
            Anf. 138 Statsrådet ULF KRISTERSSON (M) replik:
          </note>
          <u who="unknown" xml:id="i-24223ac54a8841e7-17" n="9161e34d">
            <seg n="891b4c16">
              Herr talman! Jag är den förste att hålla med om att ju färre
              som behöver gå till socialtjänsten och söka försörjningsstöd,
              desto bättre. Det är självklart. Jag menar ingenting annat. På
              alla sätt är det bättre.
            </seg>
            <seg n="bd545aad">
              Men jag menar också att försörjningsstödet får användas. Kommunalmän
              är ibland så till den milda grad bekymrade över försörjningsstödet
              att det låter som ett system som inte är tänkt att användas någon
              gång. Då brukar jag påpeka att det viktiga är att bekämpa och
              göra väsentliga preventiva insatser för att undvika långvarigt
              försörjningsstödsberoende. Det är den viktigaste frågan.
            </seg>
            <seg n="0e8e2a3d">
              Det gäller också att veta vad som är orsak och vad som är verkan.
              Det är inte så, som jag tycker att ni gång på gång antyder, att
              det är sjukförsäkringsreformen som leder till socialbidrag. Det
              är inte så.
            </seg>
            <seg n="cf737a54">
              Det finns en enda kvalificerad studie gjord på detta område.
              Den har gjorts av Sveriges Kommuner och Landsting. Det är mindre
              än 1 procent av Sveriges försörjningsstödskostnader som har någon
              koppling till utförsäkringen, mindre än 1 procent. I deras uppföljningsstudie
              bekräftades resultatet. Det är en marginell del, som Sveriges
              Kommuner och Landsting uttrycker det. Det vill säga, för att vara
              noga, att det inte är marginellt att vi har försörjningsstödskostnader
              i Sverige, men det är marginellt att sjukförsäkringen leder fram
              till behov av socialbidrag.
            </seg>
            <seg n="ebce3876">
              Det betyder inte att det inte finns enskilda människor som kan
              behöva detta och som ska ha rätt att få det också. Dem vill jag
              inte moralisera över. Men det är inte där skon klämmer när det
              gäller svenskt försörjningsstöd. Det är, som vi har påpekat här,
              för många som inte arbetar, som inte kommer in på arbetsmarknaden.
              Det är för många människor med utländsk härkomst som inte har
              fått en chans att etablera sig på svensk arbetsmarknad. Där finns
              viktiga samhällsproblem, men det är inte välfärdsmodellens fel
              att det är på det sättet. Jag tycker att ni far med begränsad
              sanningshalt när ni gång på gång antyder att det är sjukförsäkringen
              som ligger bakom försörjningsstödet.
            </seg>
          </u>
          <note type="speaker" n="5c329a55">
            Anf. 139 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-ed2ef0cf173caa99-9" n="ea29222b">
            <seg n="87a786a8">
              Herr talman! Det är fascinerande att samtidigt som denna sjukförsäkringsreform
              genomdrivs med omfattande utförsäkringar det hoppas jag att statsrådet
              inte förnekar, det är myndigheten som har redovisat de omfattande
              utförsäkringar som sker pågår en kraftig ökning av socialbidragskostnaderna
              i landets kommuner. Det är möjligt att det moderatledda SKL inte
              tillstår detta i sina rapporter, men det är onekligen så att det
              finns ett väldigt tydligt samband.
            </seg>
            <seg n="7e62b498">
              Sedan kan naturligtvis en misslyckad arbetsmarknadspolitik och
              den långtgående långtidsarbetslöshet som finns på arbetsmarknaden
              också spela roll, men visst finns det ett samband. Vart tar annars
              de 50 000 utförsäkrade vägen? Vi hörde tydligt i rapporten att
              man förlorade 5 000 kronor i snitt. Var har de annars fått sin
              försörjning?
            </seg>
            <seg n="0ee1fc7d">
              Jag tycker att det finns ett spår i diskussionen som är lite
              oroväckande. Jag har hört både statsministern och nu Ulf Kristersson
              tala om att det inte är så farligt att ta hjälp av familjen och
              andra stödsystem. Orden är statsministerns.
            </seg>
            <seg n="444f6558">
              Börjar vi skönja en utveckling där man än mer börjar frånsäga
              sig samhällsansvaret och säger att socialbidrag är möjligt men
              först och främst familjen. Jag vill inte ha en sådan utveckling,
              när man faktiskt innan har haft ett anständigt system där vi avstår
              en del av vår lön för att betala en försäkring som ska skydda
              vår inkomst i händelse av att vi tappar arbetsförmågan på grund
              av sjukdom.
            </seg>
            <seg n="3f1441a9">
              Jag fick heller inget svar på frågan vad som är en rimlig diskussion
              om taken i socialförsäkringarna. Vi har hört av Ulf Nilsson, Folkpartiets
              talesperson, att det är någonting som ni diskuterar inom Alliansen.
              Vad tycker regeringen är rimligt när det gäller taknivåerna? Vad
              ska lärare, sjuksköterskor, civilingenjörer och andra förvänta
              sig? Hur mycket ska man själv behöva ha i kompletterande eller
              privat försäkring? Eller om man vänder på det: Hur stort utrymme
              ska de privata försäkringsbolagen ha för att kunna sälja sina
              försäkringar när samhällets skyddsnät inte räcker till?
            </seg>
          </u>
          <note type="speaker" n="23e5c7a1">
            Anf. 140 Statsrådet ULF KRISTERSSON (M) replik:
          </note>
          <u who="unknown" xml:id="i-24223ac54a8841e7-18" n="9161e34d">
            <seg n="d95de051">
              Herr talman! Jag hoppas att Tomas Eneroth talar mot eget bättre
              vetande. När du antyder att Sveriges Kommuner och Landsting manipulerar
              statistiken för att gå regeringens vägar tycker jag att du är
              fel ute. De är mycket tydliga i sin rapport. Det finns goda och
              allvarliga skäl att oroa sig för det svenska försörjningsstödet,
              framför allt de långvariga. Det är inte sjukförsäkringen som ligger
              bakom detta. De är kristallklara. Läs rapporten, läs uppföljningsrapporten!
              Jag tycker ändå att det är anmärkningsvärt att du antyder att
              det skulle vara felaktigheter och fiffel i deras rapporter för
              att gynna regeringens politik.
            </seg>
            <seg n="dddd8342">
              Låt oss titta på siffrorna exakt som de är. År 2010 lämnade 35
              636 personer sjukförsäkringen och skrev efter två och ett halvt
              år in sig hos Arbetsförmedlingen. Många fler lämnade långt tidigare
              och gick tillbaka till jobbet. Det är den stora framgången. Av
              dem var det 17 069 personer som inte återgick till sjukförsäkringen
              för en ny period med sjukpenning, som var kvar hos Arbetsförmedlingen.
              29 procent av dem, 5 000 personer, är i dag i arbete. 8 procent,
              1 400 personer, är öppet arbetslösa. 42 procent är i arbetsmarknadspolitiska
              program. Vi pratar om 13 500 personer. För mig är det ingen bagatell
              att 13 500 personer, som annars skulle ha varit kvar i evig sjukskrivning,
              har kommit närmare arbetsmarknaden och i dag får bättre stöd och
              hjälp än de skulle ha fått tidigare.
            </seg>
            <seg n="e0210952">
              Det du i praktiken säger, fast du inte vill vidgå det, är att
              du vill tillbaka till hur det var förr och jag vill det inte.
              Där tycker vi helt enkelt olika.
            </seg>
            <seg n="cb187cc6">
              Ni myntade för länge sedan ett begrepp, att verksamheterna ska
              värnas framför transfereringarna. Jag tycker att vi i dag totalt
              sett offentliga försäkringar i kombination med avtalsförsäkringar
              ligger på en rimlig nivå och det tycker ni också, med ett halvt
              basbelopps skillnad i årets budget.
            </seg>
          </u>
          <note type="speaker" n="dc7ccd04">
            Anf. 141 SHADIYE HEYDARI (S):
          </note>
          <u who="shadiye_heydari_eccba9" xml:id="i-927deed13dc2e290-0" n="72f62f13">
            <seg n="d7044a07">
              Herr talman! Ärade ledamöter och åhörare! Misstro oss inte, säger
              de utförsäkrade.
            </seg>
            <seg n="2a4c97c0">
              Med den svenska modellen har Sverige under lång tid haft en av
              världens bästa och mest effektiva sjukförsäkringsmodeller. Den
              bygger på den grundläggande principen att alla är med och att
              alla får del av nyttan. På så sätt skapas den bästa tryggheten
              för var och en av oss.
            </seg>
            <seg n="76896d60">
              Det skapar också en stabil och hållbar modell som är effektiv
              och som alla vi medborgare kan lita till vid behov. Vi finansierar
              den gemensamt genom arbete och avgifter på lönen och får tillbaka
              efter behov. Det är en försäkring som är jämlik och rättvis.
            </seg>
            <seg n="7a0668e8">
              De dogmatiska tidsgränser som regeringen kallar rehabiliteringskedjan
              är i själva verket en utsorteringskedja.
            </seg>
            <seg n="4a3ef776">
              Herr talman! Försäkringskassan har ansvaret för att samordna
              rehabiliteringsinsatserna. Den enskilde måste redan från början
              få tillgång till ett individuellt anpassat stöd och de insatser
              som krävs. För den som inte kan återgå till sin tidigare arbetsplats
              eller sitt tidigare yrke ska insatserna syfta till att komma vidare
              till något nytt. Ju tidigare och närmare individen och arbetsplatsen
              åtgärderna sätts in, desto större är chansen att komma tillbaka.
              Människan måste sättas i centrum. Det är inte en rimlig ordning
              att den enskilde åläggs allt ansvar. Inte minst arbetsgivaren
              har en central funktion i en rehabilitering värd namnet.
            </seg>
            <seg n="3754dee8">
              Kunskapen om ohälsa och lyckade rehabiliteringsinsatser är otillräcklig.
              Kvinnors ohälsa behöver uppmärksammas mer. Det faktum att kvinnor
              är överrepresenterade bland dem som anses ha diffusa diagnoser
              behöver belysas närmare. Vid studier av ohälsans orsaker borde
              det fästas större vikt vid de skillnader som på grund av kön fortfarande
              gör sig gällande såväl i arbetslivet som vid fördelningen av det
              obetalda hemarbetet.
            </seg>
            <seg n="46e38462">
              Herr talman! Regeringens försämringar av sjukförsäkringen, dålig
              samverkan, byråkrati och krångliga regelverk, gör att människor
              kommer i kläm och inte får det stöd som de har rätt till. På grund
              av reformens tidsgränser har många av de utförsäkrade hamnat i
              fattigdom, oro och lever på sina anhöriga.
            </seg>
            <seg n="79755743">
              Många har hamnat utanför försäkringen. Dessa kan inte ens vända
              sig till socialtjänsten eftersom de under sina verksamma år har
              skaffat sig hus och bil. Reformen har skapat ett nytt slags beroende.
            </seg>
            <seg n="0cd8be44">
              Vi ska inte se människor som endast produkter och konsumenter
              som redovisas i statistiska siffror och resultat. Vår strävan
              är att skapa förutsättningar och underlätta för människor som
              är i behov av hjälp vid ohälsa.
            </seg>
            <seg n="3acfd97e">
              Många av de försäkrade kommer sent in i rehabiliteringen. Detta
              gör att det blir svårare och tar längre tid med rehabiliteringen.
              Ju tidigare man kommer in desto lättare är det att komma tillbaka
              till arbete eller praktik.
            </seg>
            <seg n="f71d4638">
              Herr talman! Enligt de rehabiliteringsenheter jag har pratat
              med har de svårt att få patienterna i ett tidigt skede. Läkarna
              skickar in dem efter sju åtta års besvär. Detta innebär att kortare
              insatser inte hjälper denna målgrupp. Det innebär också att den
              målgrupp som kommer in sent är i behov av längre rehabilitering
              och långa insatser. En bra och väl fungerande sjukförsäkring förutsätter
              väl fungerande system för rehabilitering och stöd.
            </seg>
            <seg n="8ed752b5">
              Vi ska skapa förutsättningar och möjligheter så att människor
              kan utvecklas och få pröva något nytt när de inte klarar av sitt
              arbete på grund av funktionshinder eller ohälsa. Vi ska underlätta
              livet för medborgarna, inte tvärtom. Varje människas förmåga ska
              tas till vara.
            </seg>
            <seg n="586d4c5d">
              Den nya reformen av sjukförsäkringen har lett till omfattande
              negativa ekonomiska konsekvenser. Cirka åtta av tio har påverkats
              negativt ekonomiskt av utförsäkringen.
            </seg>
            <seg n="161eed76">
              Herr talman! Det är inte alls lätt att komma tillbaka till arbetsplatsen
              eller att pröva något nytt eftersom de flesta arbetsplatser har
              fasta arbetstider. Arbetsgivaren måste underlätta att skapa förutsättningar
              för den försäkrade så att han eller hon kan arbeta på andra arbetstider
              och med andra arbetsuppgifter. Arbetsplatsen och arbetsuppgifterna
              ska utformas utifrån den försäkrades arbetsförmåga och hälsotillstånd.
              Alla behöver inte arbeta mellan 7 och 17. Det ska finnas andra
              alternativ, till exempel flexibla arbetstider.
            </seg>
            <seg n="0f5b9ac8">
              Det finns ett annat hinder på arbetsplatsen, nämligen stödet
              från chefen och arbetskamraterna. Det gör att man känner sig orolig
              inför arbetsprövningen. Faktum är att det inte finns tillräckliga
              resurser på arbetsplatsen i dag. Man upplever sig som en belastning
              utifrån hur man tror att arbetskamraterna ser på en. Det beror
              på att den försäkrade kan ha svårt att arbeta i samma takt som
              de övriga i personalgruppen. Arbetsgivaren har svårt att få till
              stånd praktisk handledning för dem under rehabilitering. Ett effektivt
              fungerande samarbete mellan arbetsgivare, Försäkringskassan samt
              primärvården är därför högt prioriterat.
            </seg>
            <seg n="279d144e">
              Herr talman! Vi socialdemokrater vill därför satsa ännu mer på
              förebyggande insatser i form av friskvård, företagshälsovård,
              bättre arbetsmiljö och en väl fungerande rehabilitering. Vi vill
              att det ska finnas tydliga tidsgränser för när parternas ansvar
              för rehabilitering upphör och när de allmänna aktiva insatserna
              tar vid. Arbetsförmedlingen, Försäkringskassan, landsting och
              de sociala myndigheterna ska samarbeta med individen i centrum
              och erbjuda kvalificerad handledning, rehabilitering, utbildning,
              arbetsträning och andra insatser utifrån individens behov och
              inte utifrån stuprörstänkande, det vill säga myndighetsgränser.
              Genom Finsam får individen ett samlat stöd och faller inte mellan
              stolarna. Arbetet med finansiell samordning på rehabiliteringsområdet,
              Finsam, måste därmed utvecklas.
            </seg>
          </u>
          <note n="33d6705a">
            Med detta, herr talman, yrkar jag bifall till Socialdemokraternas
            reservationer nr 8 och 14.
          </note>
          <note type="speaker" n="e12b04f8">
            Anf. 142 SAILA QUICKLUND (M):
          </note>
          <u who="saila_quicklund_7cd157" xml:id="i-9f3ccd25a9e0e7a2-0" n="b3697859" next="i-1f25ce61af7b91eb-0"/>
          <note n="50c0106e">
            Herr talman! Först vill jag yrka bifall till förslaget i betänkandet
            utom i den del som avser tillkännagivandet om begreppet arbetsförmågeprövning,
            och där yrkar jag bifall till reservation 6.
          </note>
          <u who="saila_quicklund_7cd157" xml:id="i-1f25ce61af7b91eb-0" n="b3697859" prev="i-9f3ccd25a9e0e7a2-0">
            <seg n="38296143">
              Mitt anförande kan härledas till rehabiliteringsdelen. Gunilla
              Nordgren kommer senare att prata om Finsam.
            </seg>
            <seg n="1b79d68e">
              En väl fungerande sjukförsäkring ska vara ett skydd när vi är
              sjuka och inte kan arbeta. Den ska vara ett stöd för människor
              att snabbt komma tillbaka till arbete och egen försörjning när
              detta är möjligt. Så har det inte alltid varit, men vi är på god
              väg.
            </seg>
            <seg n="2c219f4f">
              Anledningen till att sjukskrivningarna blir färre och kortare
              är att man tar ett helhetsgrepp om den sjukskrivne och att insatserna
              sätts in tidigare. Enligt statistik blir i dag hälften så många
              sjukskrivna hälften så länge, om man jämför med tidpunkten då
              sjukskrivningstalet var som allra högst.
            </seg>
            <seg n="e227ed60">
              Oppositionen vill att mer ska satsas på riktig rehabilitering.
              Jag undrar vilken typ av rehabilitering man syftar på då.
            </seg>
            <seg n="b3f53703">
              Vi har arbetslivsinriktad rehabilitering, som Arbetsförmedlingen
              ansvarar för. Vi har arbetsplatsinriktad rehabilitering, som arbetsgivaren
              ansvarar för. Vi har medicinsk rehabilitering, som hälso- och
              sjukvården ansvarar för.
            </seg>
            <seg n="38583845">
              Herr talman! Det är viktigt att vi kan säkerställa att både Försäkringskassan,
              hälso- och sjukvården och Arbetsförmedlingen har en aktiv samverkan
              om medicinska och arbetslivsinriktade rehabiliteringsinsatser
              för dem som befinner sig i sjukförsäkringen. Därför tillför regeringen
              helt nya 500 miljoner kronor årligen från 2012 för förbättrad
              samverkan mellan Arbetsförmedlingen och Försäkringskassan. Syftet
              är så klart att ge fler tidigare och mer individuella insatser.
            </seg>
            <seg n="70efc392">
              För 2011 avsattes 314 miljoner kronor till samverkan mellan Försäkringskassan
              och Arbetsförmedlingen, och de bedöms att förbrukas i sin helhet.
              För 2012 föreslås 738 miljoner kronor, vilket är en förstärkning
              med hela 422 miljoner kronor jämfört med 2011.
            </seg>
            <seg n="46b6098c">
              När det gäller Finsam har regeringen beslutat att slopa kopplingen
              till sjukpenninganslaget, som tidigare finansierat samordningen
              av rehabiliteringsinsatser. Denna osäkerhet har gjort att det
              är svårt att etablera en kontinuitet i de samverkansaktiviteter
              som samordningsförbunden bedriver, eftersom planeringen av verksamheterna
              blir kortsiktig.
            </seg>
            <seg n="32feec76">
              Det nya är att regeringens samlade medel till den finansiella
              samordningen ska finansieras via det nyinrättade anslaget Bidrag
              för sjukskrivningsprocessen.
            </seg>
            <seg n="0e7178ca">
              Regeringens bedömning är att förändringen kommer att underlätta
              för samordningsförbunden att planera och driva sin verksamhet
              genom att det skapas fleråriga planeringshorisonter, vilket förbättrar
              förutsägbarheten för de verksamheter som finansieras med dessa
              medel.
            </seg>
            <seg n="381427a2">
              Herr talman! Genom införandet av rehabiliteringskedjan med fasta
              tidpunkter för prövningen av arbetsförmågan har sjukskrivningsprocessen
              blivit mer aktiv. Förutsägbarheten i processen har också ökat.
              Samtidigt innebär sjukförsäkringsreformen en ambitionshöjning
              när det gäller möjligheterna att ta till vara varje persons förmåga
              att arbeta.
            </seg>
            <seg n="360870cc">
              Hälso- och sjukvården är en central aktör för en väl fungerande
              sjukskrivningsprocess med viktiga uppgifter att leverera medicinska
              underlag av god kvalitet och tillhandahålla behandling och medicinsk
              rehabilitering. En väl fungerande samverkan mellan Försäkringskassan
              och hälso- och sjukvården är givetvis därför av yttersta vikt
              för just sjukskrivningsprocessen. De åtgärder som har vidtagits
              genom sjukskrivningsmiljarden, rehabiliteringsgarantin, företagshälsovården
              och finansiell samordning är verkligen angelägna.
            </seg>
            <seg n="498a20f7">
              Låt oss titta på vad regeringen har gjort på rehabiliteringsområdet
              och vilka resurser som satsas, eftersom det är just det som många
              motionerat om. Jag måste säga att jag ställer mig frågande till
              oppositionens krav på mer resurser mot bakgrund av att regeringen
              nu genomför den största satsningen någonsin på medicinsk och arbetslivsinriktad
              rehabilitering.
            </seg>
            <seg n="85bce396">
              Men det handlar inte bara om pengar. Pengarna ska gå till rätt
              insatser. Därför är det viktigt med metodutveckling och utvärdering,
              vilket vi verkligen har satsat på. Jag ska ge några exempel.
            </seg>
            <seg n="f870ad98">
              Jag skulle vilja uppehålla mig en kort stund vid rehabiliteringsgarantin.
              Som vi tidigare har hört jag nämner det igen hade Sverige under
              början av 2000-talets första decennium ett av världens sjukaste
              folk. Ryggproblem, depression, ångest och stressrelaterade symtom
              var de vanligaste skälen till sjukskrivning. Det var en orimlig
              och givetvis ohållbar situation som regeringen ansåg sig tvungen
              att åtgärda.
            </seg>
            <seg n="591544ce">
              Den 1 juli 2008 tecknade regeringen därför en överenskommelse
              med Sveriges Kommuner och Landsting om en rehabiliteringsgaranti.
              Syftet är att patienter i åldern 1667 år ska få tillgång till
              behandling och rehabilitering för att lättare kunna återgå i arbete
              vid en eventuell sjukskrivning. Garantin har också ett förebyggande
              syfte eftersom den omfattar personer som riskerar sjukskrivning.
            </seg>
            <seg n="876faca9">
              Den medicinska behandlingen ska ha vetenskapligt stöd, och den
              är inriktad på de stora diagnosgrupperna bland långtidssjukskrivna
              sjukdomar i rörelseorganen samt lindrig och medelsvår psykisk
              ohälsa. Redan nu börjar vi se resultatet av regeringens insatser.
              Landstingen rapporterar att tillgången på just multimodal rehabilitering
              och KBT har ökat sedan 2008 och fortsätter att öka.
            </seg>
            <seg n="a16df289">
              Nyligen kunde Karolinska Institutet, KI, som utvärderat reformen
              i en rapport, visa att risken för att hamna i sjukersättning eller
              förtidspension, som det fortfarande heter i folkmun mer än halveras
              för dem som tagit del av just rehabiliteringsgarantin. Det går
              också att påvisa en signifikant förbättring av den självskattade
              hälsan och arbetsförmågan.
            </seg>
            <seg n="ebcf3796">
              Att människor kan komma tillbaka till arbetslivet innebär stora
              samhällsekonomiska vinster, men det har också betydelse för den
              enskilde i form av fortsatta arbetsgemenskaper, självkänsla och
              välbefinnande. Det går givetvis inte att sätta en prislapp på.
            </seg>
            <seg n="be93c77a">
              Rehabiliteringsgarantin ska förstås ses som en naturlig del av
              arbetslinjen, vilket också förklarar varför just vår regering
              har infört denna viktiga åtgärd. År 2006 gav Socialdemokraterna
              90 miljoner till rehabilitering. Det bör alltså ställas i perspektiv
              till att alliansregeringen bara i år ger tio gånger så mycket,
              nästan 1 miljard, till medicinsk rehabilitering och KBT. Lägg
              därtill sjukskrivningsmiljarden, psykiatrimiljarden och kömiljarden
              så kommer vi upp i en ännu högre summa. Det är väldigt mycket
              pengar, och det visar att regeringen tar krafttag för att minska
              utanförskapet.
            </seg>
            <seg n="83d3c3ad">
              Svensk sjukfrånvaro närmar sig numera en nivå jämförbar med andra
              europeiska länder. För oss är det dock självklart att fortsätta
              driva en politik som tar ansvar för Sverige. I det ingår att hjälpa
              dem som är eller riskerar att bli sjuka. Alla är vinnare på en
              sådan politik.
            </seg>
            <seg n="00da2571">
              Herr talman! Regeringens satsningar inom rehabiliteringsområdet
              är historiskt stora och omfattande. Utmaningar kvarstår det ska
              sägas men ambitionsnivån när det gäller att hjälpa människor att
              få adekvata insatser och en möjlighet att komma tillbaka till
              arbetslivet är mycket hög. Jag är helt övertygad om att vi går
              i rätt riktning.
            </seg>
          </u>
          <note n="adcb06e0">
            I detta anförande instämde Mikael Cederbratt, Gunilla Nordgren
            och Lars-Arne Staxäng (alla M) samt Ulf Nilsson (FP) och Solveig
            Zander (C).
          </note>
          <note type="speaker" n="90708530">
            Anf. 143 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-3648635e6c64bbaa-7" n="abf5fe1f">
            <seg n="5717bb36">
              Herr talman! Vi har nu hört Saila Quicklund prata om rehabilitering.
              Rehabiliteringen är dock splittrad på tre olika huvudmän precis
              som om vi har tydliga gränser för vad som är vad och som om individen
              består av tre olika delar.
            </seg>
            <seg n="64c8c803">
              Faktum är dock att individen befinner sig i en situation. Konsekvensen
              av införandet av rehabkedjan är att det heter att man jobbar med
              hela människans behov, men det finns inga pengar till att köpa
              någon annan form av rehabilitering än det som är utanför den medicinska
              rehabiliteringen. Konsekvenserna har blivit att enheter och företag
              som jobbade med rehabilitering utifrån ett helhetsperspektiv har
              lagts ned. Ett exempel är Alftagården.
            </seg>
            <seg n="6d1a4634">
              Enheter som försöker jobba med en helhet, som utreder varje människas
              unika behov och sätter in insatser för det, har oerhört svårt
              att få finansiering. En arbetsgivare kan betala för det, men den
              som inte har någon arbetsgivare finner inte alltid någon som vill
              betala. Försäkringskassan har inga pengar. Arbetsförmedlingen
              har pengar och kan köpa insatser, men det ska bara vara till arbetslivsinriktad
              rehabilitering. För det som ligger i gränslandet finns ingen finansiering.
            </seg>
            <seg n="044cfb1d">
              Min fråga till Moderaterna och Saila Quicklund är: Är ni nöjda
              med den splittring som finns i rehabiliteringsansvaret, eller
              ser ni också att det finns en risk att delat ansvar är inget ansvar?
            </seg>
          </u>
          <note type="speaker" n="8ae1f285">
            Anf. 144 SAILA QUICKLUND (M) replik:
          </note>
          <u who="saila_quicklund_7cd157" xml:id="i-710f203e6d9bb9da-0" n="b3697859">
            <seg n="f64323f1">
              Herr talman! Först och främst måste jag säga att det gläder mig
              att just rehabiliteringen har kommit så pass mycket i fokus bland
              flera partier. Det är bra.
            </seg>
            <seg n="645d5464">
              Jag vill också framhålla att de satsningar regeringen gör just
              är samverkan. Vi kan se på de nya medel jag tidigare redovisade:
              Det är 500 miljoner kronor i nya medel till samverkan mellan Arbetsförmedlingen
              och Försäkringskassan. Samverkansformerna är alltså till för att
              ingen ska hamna mellan stolarna och att man koordinerar rehabiliteringsinsatserna.
              Vi har den totala summan på 738 miljoner och ökningen med 424
              miljoner i samma syfte att göra rehabiliteringen adekvat.
            </seg>
            <seg n="185ba949">
              Herr talman! Gunvor G Ericson frågar om vi kan ha andra behandlingsformer
              än de evidensbaserade. Regeringen har gjort en stor satsning Gunvor
              G Ericson har tagit del av den via Rehabiliteringsrådets uttalande
              på vikten av att ha evidensbaserade behandlingsmetoder via KBT
              eller andra medicinska rehabiliteringsformer. Denna del är viktig.
              Det finns alltid alternativ, men satsningen från regeringen härrör
              sig från dessa delar, där vi vet att forskning ligger till grund
              för insatser.
            </seg>
            <seg n="73690ec4">
              Självklart ska det också utvärderas kontinuerligt om det är rätt
              metoder och så vidare, och det görs också allt för att säkerställa
              det vi ger de personer som har behov av det.
            </seg>
          </u>
          <note type="speaker" n="9be20de0">
            Anf. 145 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-3648635e6c64bbaa-8" n="abf5fe1f">
            <seg n="d70b969d">
              Herr talman! Nej, det jag talar om är inte andra behandlingsmetoder
              än evidensbaserade. Det jag talar om är just evidensbaserade metoder,
              som bland annat har utvärderats av Matilda Annerstedt på SLU i
              Alnarp.
            </seg>
            <seg n="fa26b25c">
              Det handlar om exempelvis grön rehabilitering, som har visat
              sig väldigt verksam vid stressrelaterade sjukdomstillstånd och
              utbrändhet. Den sortens behandling, där man ser på en helhet och
              hela individens situation, finns det inga tydliga medel att köpa
              tjänster för om inte landstinget eller någon annan ställer upp
              och gör det. Man måste alltså platsa i något av de tre facken.
              Det är det som är problemet med att splittra rehabiliteringsansvaret
              på tre olika myndigheter.
            </seg>
            <seg n="e18ca725">
              För Miljöpartiets del ser vi det som viktigt att man har evidensbaserade
              metoder, men man måste också titta lite utanför den här boxen
              med myndigheterna. Visst är det bra att myndigheterna samverkar.
              Men det handlar ju om att ge rehabilitering till den enskilda
              individen, och där har vi ett problem. Finsam gör jättemycket
              som är bra för dem som omfattas av Finsamverksamheten, men de
              allra flesta som är sjukskrivna är ju inte med i Finsam. De kan
              ha behov av rehabilitering men kanske inte har en arbetsgivare
              som är beredd att betala.
            </seg>
            <seg n="3c3fe284">
              Det är viktigt att utgångspunkten för rehabiliteringen är att
              den utformas individuellt efter varje människas behov. Därför
              kanske det skulle finnas en möjlighet att ha ett samlat ansvar
              för rehabiliteringen så att den enskilda individen kan få rehabilitering
              oavsett varifrån man köper tjänsten.
            </seg>
          </u>
          <note type="speaker" n="797d3533">
            Anf. 146 SAILA QUICKLUND (M) replik:
          </note>
          <u who="saila_quicklund_7cd157" xml:id="i-710f203e6d9bb9da-1" n="b3697859">
            <seg n="8c946884">
              Herr talman! Självklart ska det vara både individuella utredningar
              och planer. Det här är ingenting nytt, utan den viljeansatsen
              finns redan i dag. Det är säkert så att det finns förbättringsområden
              också på den sidan, men detta ska förstärkas ytterligare.
            </seg>
            <seg n="d645ff06">
              Ett samlat ansvar är också det som är andemeningen nu och framåt.
              Gunvor G Ericson tar upp medel för metodutveckling till Arbetsförmedlingen
              och Försäkringskassan. Det är 100 miljoner kronor till forskningsprojekt
              kring ny evidens och behandlings- och rehabiliteringsinsatser,
              41 miljoner till rehabiliteringsprojekt och forskning kring kvinnors
              sjukfrånvaro. Regeringen söker hela tiden evidens för vad som
              har bäst effekt för de personer som behöver insatser.
            </seg>
            <seg n="c696f1b2">
              Det finns förslag på andra delar, men nu har man valt den här
              delen. Vi inväntar också mer undersökningar och forskningar vad
              gäller vilka satsningar man ska göra.
            </seg>
          </u>
          <note type="speaker" n="a4cce44e">
            Anf. 147 EVA-LENA JANSSON (S):
          </note>
          <u who="eva-lena_jansson_c25f33" xml:id="i-7142042dc59bc19f-0" n="4e4ad856">
            <seg n="3da05e76">
              Herr talman! I dagens betänkande, utgiftsområde 10, Ekonomisk
              trygghet vid sjukdom och handikapp, behandlas också frågan om
              arbetsskadeförsäkringen, eller det stora arbetsskadelotteriet
              som Dagens Arbete väljer att kalla den nästan alla drar en nitlott.
            </seg>
            <seg n="046bcd1e">
              I reportaget i Dagens Arbete, som är från juni 2010, skrivs om
              en man som enligt en professor haft det tyngsta jobbet som funnits
              i Sverige. Sedan den dagen han inte kom upp ur sängen har han
              varit sjukskriven på hel- eller halvtid. Men på grund av den nya
              förändringen i sjukförsäkringen har han utförsäkrats och har inte
              längre rätt att vara sjukskriven.
            </seg>
            <seg n="b78945ca">
              Grundtanken med arbetsskadeförsäkringen är att individer som
              får en skada eller sjukdom som orsakats av arbetet inte ska drabbas
              ekonomiskt. Dess värre är arbetsskadeförsäkringen en försäkring
              som av många inte längre uppfattas som vare sig jämställd eller
              jämlik.
            </seg>
            <seg n="2c9d34bb">
              Inspektionen för socialförsäkringen gav i oktober ut en rapport
              som visade att i de ärenden som Försäkringskassan under åren 20092010
              prövade om sjukdom som orsakats genom skadlig inverkan i arbetet
              bifölls 24 procent av ansökningarna från kvinnor och 39 procent
              av ansökningarna från män. Med andra ord: Den är inte jämställd.
            </seg>
            <seg n="e0fb7ae6">
              Trots att riksdagen ändrade lagen 2002 i syfte att göra försäkringen
              jämställd och att bevisbördan vid bedömning av arbetsskada skulle
              lättas har förändringen inte fått den effekt som lagstiftaren
              velat åstadkomma.
            </seg>
            <seg n="eac10fb7">
              I sin rapport skriver IFS, Institutet för socialförsäkringen,
              följande: Det förekommer att yrkestitel och diagnos är avgörande
              för rätten till livränta. Den försäkrade saknar information om
              för vilka yrken och besvär det inte görs någon individuell prövning.
              Därmed blir beslutet om livränta oförutsägbart och rättsosäkert
              för den försäkrade. Det finns anledning att vidare utreda fördelar
              och nackdelar med att införa någon form av lista över godkända
              arbetssjukdomar och riskfyllda exponeringar. Uppgifterna i Försäkringskassans
              register är inte tillförlitliga, vilket innebär begränsningar
              i arbetsskadeförsäkringens ersättningsmönster och begränsningar
              i att möta försäkringens effekter för kvinnor och män. Antalet
              individer som ansöker om och beviljas livränta på grund av arbetssjukdom
              har minskat markant sedan 2007. Det har genomförts stora förändringar
              i sjukförsäkringen. Det är angeläget att granska hur förändringarna
              i sjukförsäkringen har påverkat både ansökningar om ersättning
              och handläggning av arbetsskadeförsäkringen.
            </seg>
            <seg n="2fe83402">
              Detta skriver IFS. Då kan man ställa sig frågan, eftersom Solveig
              Zander i sitt anförande nämnde att arbetsskadeförsäkringen är
              en del av det som man borde titta närmare på, hur arbetsskadeförsäkringen
              genom privatisering skulle göras mer jämställd och jämlik. Jag
              hoppas kunna få svar på det, för i utskottets betänkande pekar
              man på att just en privatisering av försäkringen är någonting
              som den stora socialförsäkringsutredningen ska titta på.
            </seg>
            <seg n="8dc5cb4f">
              Herr talman! För att synliggöra problematiken i arbetsskadeförsäkringen
              ska jag lyfta fram några enskilda exempel.
            </seg>
            <seg n="aa978c3d">
              En kvinna som arbetar inom kommunal äldreomsorg skadar sig vid
              ett olycksfall. Hon blir omplacerad på grund av ryggproblem efter
              olycksfallet. Försäkringskassan avslår ansökan om livränta med
              motiveringen att det är degenerativa förändringar, det vill säga
              att hon har blivit gammal, och att ryggsmärtor är vanliga hos
              hela befolkningen detta trots att kvinnan före olyckan aldrig
              haft problem med ryggen.
            </seg>
            <seg n="8f4cb7a1">
              I ett annat fall där en kvinna skadat sig via ett olycksfall
              avslår Försäkringskassan ansökan om livränta med motiveringen
              att olycksfallet inte kunnat ge upphov till de skador man kunnat
              fastställa. Trots att kvinnan inte har skadorna har skadorna inte
              kunnat ge upphov till smärtsyndrom, enligt Försäkringskassan.
            </seg>
            <seg n="19af5102">
              När det dessutom visar sig att Försäkringskassan inte längre
              gör några arbetsplatsutredningar mer än i undantagsfall ställer
              jag mig frågan hur man ändå kan uttala sig om orsakssamband. Det
              är med andra ord inte så konstigt att arbetsskadeförsäkringen
              inte uppfattas som rättssäker och att många pekar på att den är
              rättsosäker.
            </seg>
            <seg n="0e8e61ce">
              Herr talman! Därför anser vi socialdemokrater att det är nödvändigt
              att försäkringen nu ses över inom ramen för den parlamentariska
              socialförsäkringsutredningen.
            </seg>
          </u>
          <note type="speaker" n="3e07f45a">
            Anf. 148 GUNILLA NORDGREN (M):
          </note>
          <u who="gunilla_nordgren_c2faf6" xml:id="i-3d4d43daa10a9ee0-0" n="be2f57d2">
            <seg n="d3eb4b00">
              Herr talman! Mycket har sagts om detta viktiga utgiftsområde
              i dag så jag ska fatta mig kort. Vi har en lång kväll framför
              oss. Men jag vill gärna säga några ord om Finsam, det vill säga
              finansiella samordningsförbund, som ligger mig väldigt varmt om
              hjärtat.
            </seg>
            <seg n="f055cc57">
              Finansiell samordning inom ramen för samordningsförbund finns
              nu i de flesta kommuner, runt 215 eller så, och detta samarbete
              går framåt. Jag konstaterar med tillfredsställelse att denna verksamhet
              får ett eget anslag i budgeten för 2012. Förutom att det blir
              en ökning av anslaget till 280 miljoner kronor blir det nu lättare
              att planera för flera år framåt. Det har nu blivit ett eget anslag
              och följer inte längre kopplingen till 5 procent av sjukpenningsanslaget.
              Det gör att arbetet med fleråriga projekt blir väldigt mycket
              lättare för samordningsförbunden.
            </seg>
            <seg n="1d3b6d20">
              Målgruppen för insatserna är de som bedöms ha sammansatta problem
              och som är i behov av samordnade rehabiliteringsinsatser. En prioriterad
              grupp är unga med aktivitetsersättning.
            </seg>
            <seg n="f189173e">
              Herr talman! Jag är sedan ett antal år själv ordförande i vårt
              samordningsförbund i min hemkommun och har varit med om att starta
              upp detta arbete. Jag ser fördelarna med att samarbeta på detta
              sätt med två statliga myndigheter, Arbetsförmedlingen och Försäkringskassan,
              samt i vårt fall med Region Skåne.
            </seg>
            <seg n="af4865dd">
              Det var lite byråkratiskt i början för att få ihop rutinerna
              mellan statliga myndigheter, ett landsting och ett par kommuner,
              men nu flyter samarbetet jättebra. Det sägs från många håll i
              landet att samarbetet fungerar bättre och bättre. Min syn är att
              denna typ av samarbete gynnar alla, både de inblandade parterna
              och framför allt de grupper av människor som får ta del av insatserna.
              Det finns ett väldigt engagemang och man talar ofta om att jobba
              med individen i centrum.
            </seg>
            <seg n="230fdf75">
              Herr talman! Metoder för utvärdering är något som livligt diskuteras
              bland annat under våra olika nätverkskonferenser. Även ISF har
              påtalat att utvärderingen av insatserna på något sätt bör centraliseras.
              Man kan konstatera att här finns mer arbete att göra. Ibland är
              förbunden så pass små att det är svårt att ha en kontrollgrupp
              och svårt att få vetenskaplighet i utvärderingen av insatserna.
              Därför avser regeringen att ge Försäkringskassan och Arbetsförmedlingen
              i uppdrag att utveckla förbättrade arbetsmetoder.
            </seg>
            <seg n="4d9105bf">
              Jag kan med stor tillfredsställelse konstatera att regeringen
              lyssnat på oss angående momsfrågan, som den senaste tiden varit
              en ganska stor fråga. Tanken har hela tiden varit att dessa samordningsförbund
              skulle vara att jämföra med kommunalförbund. Det syns också i
              registreringen av förbunden som sådana, men ordet kom inte med
              i lagtexten i en av paragraferna till Skatteverket. Skatteverket
              har alltså inte kunnat medge avdragsrätt för moms då begreppet
              saknas i den lagtext som de är tvungna att följa.
            </seg>
            <seg n="0a47d597">
              Vi inom samordningsförbunden har tyckt att det är ganska dumt
              att man först får ett anslag med pengar och sedan ska det tillbaka
              i form av moms. Till slut lyckades vi få med oss alla på båten.
              Detta rättas därför nu till och samordningsförbunden får avdragsrätt.
              Dessutom föreslås att ändringen ska gälla från den 1 juli 2012
              men ska tillämpas från och med den 1 januari 2010. Det är ett
              glädjande besked till alla, inklusive mig som jobbar med dessa
              frågor på hemmaplan. Sammanlagt rör det sig om 3040 miljoner.
              Det är alltså inga småpengar det handlar om.
            </seg>
          </u>
          <note n="86a5401d">
            Jag vill avslutningsvis yrka bifall till utskottets förslag i
            betänkandet utom den del som återfinns i reservation 6, som jag
            härmed också yrkar bifall till.
          </note>
          <note n="db082a26">
            I detta anförande instämde Finn Bengtsson och Lars-Arne Staxäng
            (båda M) samt Ulf Nilsson (FP) och Solveig Zander (C).
          </note>
          <note type="speaker" n="2c44d7ca">
            Anf. 149 JASENKO OMANOVIC (S):
          </note>
          <u who="unknown" xml:id="i-24223ac54a8841e7-19" n="9161e34d">
            <seg n="1ce885a2">
              Herr talman! Som siste man ut i debatten med startnummer 14 vill
              jag debattera ur en annan vinkel, inte socialförsäkringens direkta
              verkan utan förutsättningarna för finansieringen av socialförsäkringen.
            </seg>
            <seg n="03370d86">
              Det är allmänt känt, hoppas jag, att våra generella försäkringar
              finansieras solidariskt av alla löntagare på den svenska arbetsmarknaden
              genom att de avstår en del av löneutrymmet och på sätt säkrar
              försäkringarnas existens. Det avstådda löneutrymmet kallas sociala
              avgifter.
            </seg>
            <seg n="f66bb3f5">
              Under sina fem år vid makten har borgarna hårt angripit det solidariska
              generella finansieringssystem som vi har, eller man kan kanske
              efter fem år säga som vi har haft. Successivt under dessa fem
              år har man flyttat en del av löneutrymmet från specifika ändamålsenliga
              avgifter till skatter.
            </seg>
            <seg n="866c7cf1">
              Herr talman! Under detta år har den allmänna löneavgiften varit
              uppe i 9,23 procent. Nästa år kommer den att ligga på ungefär
              samma nivå. Om vi tittar på åren 2008, 2009 och 2010 ser vi att
              man haft 255 miljarder svenska kronor i den allmänna löneavgiften,
              som alltså gått direkt till den skattekista som finansminister
              Anders Borg disponerar 255 miljarder som Sveriges löntagare trodde
              att de avstod för att få en generell trygg försäkring. Man kan
              tro mycket när det gäller Alliansen, åtminstone när det gäller
              retoriken hos Alliansen.
            </seg>
            <seg n="12aeb660">
              Då kan man fråga sig, herr talman, hur det kunde hända. Hur kunde
              alla dessa hundratals miljarder hamna någon annanstans och inte
              i försäkringen? Med genomtänkta manövrer och ett antal politiska
              beslut har man demonterat den svenska modellen, demonterat den
              solidariska modellen, solidariteten mellan alla löntagare i Sverige,
              mellan arbetare och tjänstemän.
            </seg>
            <seg n="a885f18c">
              Besluten har lett till att endast en av tio löntagare som mister
              jobbet får 80 procent av sin tidigare inkomst en av tio! Besluten
              har lett till att man riskerar att bli utan försäkring även när
              medicinsk expertis inte kan kämpa mot sjukdomen. Också då riskerar
              man att bli utan försäkring. Sådana beslut har lett till ett antal
              begränsningar i försäkringarna, och dessa begränsningar, ett dussin
              sådana, har försämrat försäkringarna. Å andra sidan har det blivit
              möjligt att flytta pengar till en skatt, till någonting som finansministern
              själv får disponera, från det löneutrymme som avstods. Det var
              det som inträffade, herr talman.
            </seg>
            <seg n="d24e5049">
              Det finns ett samband. Alla socialavgifter som finansierar det
              generella systemet har angripits. Endast en avgift har fredats,
              och det är den avgift som var och en av oss sparar i en egen pension,
              pensionsavgiften. Varje löntagare sparar till sin egen pension,
              och den har fredats. Vi vet vad pensionärerna fått. De har fått
              högre skatt. I själva avgiftssystemet har man fredat den eftersom
              den inte är generell utan individanpassad.
            </seg>
            <seg n="055f7a6f">
              Herr talman! Frågan är vad man gjort med 255 miljarder på tre
              år. Jag frågade riksdagens utredningstjänst om det gick att spåra
              de 255 miljarderna som på tre år, av de fem åren vid makten, tagit
              vägen någon annanstans. De gick inte att spåra. Jag frågade finansministern
              här i kammaren. Han iklädde sig rollen av ekonom och vägrade att
              svara vart miljarderna hade tagit vägen.
            </seg>
            <seg n="70295f48">
              Den ekonomiska krisen sprider sig som en epidemi över Europa.
              Risken finns att den knackar på dörren hos ett exportland som
              Sverige. Krisen drabbar länder dit vi exporterar, och därmed kan
              den också komma till oss. I så fall är nedskärningarna ett faktum.
            </seg>
            <seg n="217ae47d">
              Frågan är vilka grupper som kommer att drabbas mest. Det finns
              ett antal grupper som redan i dag nätt och jämt klarar sig, nämligen
              sjukskrivna och arbetslösa. Sveriges löntagare hade avstått löneutrymme
              för att garantera trygghet. Med de försvunna hundratals miljarderna
              är det de grupperna som drabbas först om krisen kommer till Sverige.
            </seg>
            <seg n="aa52131c">
              Det är en besk sanning. Det skulle kanske ha varit annorlunda
              om Alliansen ville lyssna på oss och bestämma sig för att rösta
              på reservationerna 1, 3, 8 och 14 som jag nu yrkar bifall till.
            </seg>
          </u>
          <note n="fe9d446a">
            Utgiftsområde 11 Ekonomisk trygghet vid ålderdom
          </note>
          <note type="speaker" n="87e6c12e">
            Anf. 150 KURT KVARNSTRÖM (S):
          </note>
          <u who="kurt_kvarnstrom_a18356" xml:id="i-a6b87c92a5c0eb0f-0" n="fbe911d4">
            <seg n="46c3c585">
              Herr talman! Vi ska gå över till att prata om pensioner utifrån
              de aktuella sjukförsäkringsfrågorna.
            </seg>
            <seg n="2833c21c">
              Vi lever ett allt längre och friskare liv. Många pensionärer
              lever ett gott liv och man vill som pensionär förverkliga sina
              drömmar. Vi socialdemokrater vill att alla ska kunna se fram mot
              ett givande och tryggt liv som pensionär. Vi ska ha ett starkt
              gemensamt pensionssystem. Alla ska kunna lita på pensionssystemet
              och att det ska ge en trygg inkomst även på ålderns höst.
            </seg>
            <seg n="aec6b982">
              Pensionssystemet har en stabil politisk förankring. Det är värdefullt
              för Sverige. Det har vi sett inte minst i den tid vi lever nu.
              Pensionssystemet är ekonomiskt robust, men studier visar samtidigt
              på låga statliga pensionsnivåer för breda grupper av löntagare.
              Det påverkar naturligtvis förtroendet för det gemensamma systemet.
            </seg>
            <seg n="db155f5d">
              Pensionssystemet står därför inför stora utmaningar under kommande
              decennier. Den demografiska utvecklingen innebär att de som förvärvsarbetar
              måste försörja allt fler. Med en hög långtidsarbetslöshet försämras
              förutsättningarna att långsiktigt finansiera pensionerna. Vi får
              därtill en växande grupp medborgare som riskerar att få mycket
              låga pensioner till följd av att de utförsäkrats eller ställts
              utanför arbetsmarknaden under en längre tid. De kraftiga försämringar
              som genomförts i sjukförsäkringen och arbetslöshetsförsäkringen
              kommer att påverka pensionen för många av de här personerna, men
              det kommer att visa sig först om 3040 år.
            </seg>
            <seg n="5c901020">
              För att långsiktigt stärka pensionssystemets hållbarhet och trygga
              bra pensioner för breda yrkesgrupper är det viktigt att sysselsättningen
              ökar och att åtgärder vidtas för att möjliggöra för många löntagare
              att arbeta längre. Arbetslivet måste vara utformat så att människor
              faktiskt orkar arbeta tills de blir 65 år. Det krävs ökade resurser
              i form av kontroller, forskning, rehabilitering och utveckling
              av arbetsmiljöarbetet. Men det krävs också förbättrade insatser
              för rehabilitering och omställning för att förhindra att man slås
              ut. Det är alldeles för lite diskussion om arbetslivets villkor
              och arbetet ute på arbetsplatserna när det gäller sjukförsäkringen.
              Pensionsgruppen, som består av ledamöter från de partier som står
              bakom pensionsöverenskommelsen har till uppgift att kontinuerligt
              följa utvecklingen när det gäller pensionssystemet. Vi har tillsatt
              en utredning som ska se över de pensionsrelaterade åldrarna och
              möjligheten till ett längre arbetsliv. Det är viktigt för att
              det ska hålla framöver.
            </seg>
            <seg n="fc38de97">
              Det behövs en grundligare analys av effekten av förändringen
              av åldrar för att få pensionssystemet att hålla. Jag har vid flera
              tillfällen påtalat att det är viktigt med en dialog med arbetsmarknadens
              parter och att den ska genomföras inom ramen för den breda pensionsöverenskommelsen
              över blockgränserna. Det kommer att ha stor betydelse i framtiden.
              Syftet bör vara att trygga goda pensioner och samtidigt slå vakt
              om ålderspensionssystemets långsiktiga ekonomiska stabilitet.
            </seg>
            <seg n="b6f220d2">
              Dagens höga arbetslöshet är ett mycket starkt hot mot vårt pensionssystem
              och våra pensioner. Vårt pensionssystem byggdes med helt andra
              förutsättningar än den massarbetslöshet som vi har i dag. Det
              kommer att påverka dagens pensioner men det kommer att slå igenom
              kraftigt för dem som drabbas av arbetslöshet den dagen det är
              dags för dem att ta ut sin ålderspension. De kommer att få en
              låg ålderspension men de kommer också att gå miste om de kollektivavtalsbaserade
              tjänstepensionerna.
            </seg>
            <seg n="fdca3ed5">
              Herr talman! Pensionärer ska inte beskattas hårdare än löntagare.
              En väl fungerande arbetslinje kräver att det ska löna sig både
              att arbeta och att ha arbetat. Den borgerliga regeringen har medvetet
              skapat och behållit en skatteklyfta mellan lön och pension. Vi
              vill successivt sluta denna klyfta genom att höja grundavdraget
              för pensionärer. I det socialdemokratiska budgetalternativet tar
              vi ett första viktigt steg i den riktningen. Den föreslagna förändringen
              innebär en skattesänkning på mellan 1 200 och 1 500 kronor per
              år för inkomster mellan 135 000 och 430 000 kronor. Pension är
              inget annat än uppskjuten lön, och det finns ingen rättvisa i
              att pensionärer ska beskattas högre än löntagare.
            </seg>
            <seg n="a1f5a8fb">
              Mina frågor till de borgerliga debattörerna blir därför: Kommer
              ni att behålla skatteklyftan mellan lön och pension även i framtiden?
              Om ni tänker göra det hur stor tycker ni att skillnaden ska vara?
            </seg>
            <seg n="5cab4ac8">
              Det faktum att kvinnor generellt sett har lägre lön än män påverkar
              också pensionen. En övervägande del av gruppen med garantipension
              är kvinnor. Kvinnorna har haft lägre inkomster än män. Det är
              kvinnor som har förvärvsarbetat minst och arbetat mest deltid.
              Dessutom utför de ett obetalt hemarbete. För att komma till rätta
              med det på kort och lång sikt måste jämställdheten öka både i
              hemmet och i arbetslivet. Kvinnor drabbas särskilt hårt nu när
              sjukförsäkringen inte riktigt fungerar som tidigare. Rehabilitering
              tillbaka till arbete är bristfällig för många kvinnor. Vi ser
              även där en skillnad mellan män och kvinnor. Många lever på försörjningsstöd
              trots att de är sjuka och borde få tillgång till sjukförsäkringen.
              Vi hör vittnesmål om att kvinnor tvingas ta ut pension i förtid
              för att kunna försörja sig. Risken är stor för en återverkning
              på pensionens storlek för dessa kvinnor. Det är en grupp som vi
              måste följa.
            </seg>
            <seg n="5bdc489f">
              Herr talman! För de sämst ställda pensionärerna är bostadstillägget
              ett viktigt tillskott till ekonomin. Redan inför valet 2010 föreslog
              vi att bostadstillägget skulle höjas, och vi välkomnar att regeringen
              nu följer vårt förslag. Samtidigt kan vi konstatera att regeringens
              åtgärder inte på något sätt kompenserar den klyfta i beskattning
              som regeringen skapat.
            </seg>
            <seg n="8e3ebd99">
              Det är viktigt att den som har rätt till bostadstillägg nås av
              information om möjlighet att ansöka. Det är angeläget att Pensionsmyndigheten
              fortsätter arbetet med informationsinsatser till gruppen som är
              berättigad till bostadstillägg.
            </seg>
            <seg n="369ab98d">
              Herr talman! Jag yrkar bifall till reservation 18. Den handlar
              om det jag har pratat om, vikten av att analysera vad en arbetslöshet
              på 8 procent kommer att ha för betydelse för pensionssystemet.
              Det förvånar mig att majoriteten i utskottet avslår en sådan framställan.
            </seg>
          </u>
          <note type="speaker" n="a124ab05">
            Anf. 151 GUNVOR G ERICSON (MP):
          </note>
          <u who="jan_ericson_c141e8" xml:id="i-3648635e6c64bbaa-9" n="abf5fe1f">
            <seg n="563e200f">
              Herr talman! Detta handlar om pension, eller ekonomisk trygghet
              vid ålderdom, som utgiftsområdet i budgeten egentligen heter.
              Men det handlar också om ett perspektiv och en syn på hur man
              vill att de ekonomiska möjligheterna ska se ut när man går i pension.
            </seg>
            <seg n="ce48cae6">
              Vi gröna presenterade i vårt budgetalternativ en sänkt skatt
              för pensionärer, någonting som minskar klyftan mellan de med pension
              och de som arbetar. För oss gröna är det en viktig princip att
              pension och inkomst ska beskattas lika.
            </seg>
            <seg n="eed10582">
              För Miljöpartiet är budgetöverskott och varsamhet med statens
              finanser inte målet med politiken. Men det är ett viktigt verktyg
              för att skapa ett hållbart samhälle med mindre klyftor och god
              miljö, ett samhälle där vi med gott samvete kan lämna över till
              kommande generationer utan att vältra över kostnader.
            </seg>
            <seg n="de6e1921">
              Men för att nå ett långsiktigt hållbart samhälle räcker det inte
              med det ekonomiska perspektivet. Både det ekologiska, det sociala
              och det ekonomiska måste finnas med, och de måste hänga ihop om
              vi ska nå en verklig hållbarhet.
            </seg>
            <seg n="ec3a6408">
              För pensionssystemets del handlar det bland annat om hur man
              placerar pengarna så att de kan bidra till en ekologiskt hållbar
              utveckling och inte till att pumpa upp mer olja som förstör klimatet
              och så att de pengar som finns i systemet också bidrar till en
              utveckling i samhället som totalt sett är positiv, och för den
              delen så att de sociala och ekonomiska aspekterna i systemet gör
              att tilliten till pensionssystemet fungerar och att den som betalar
              in till systemet också kan få ut det som man kan förvänta sig
              i framtiden.
            </seg>
            <seg n="9f49d03d">
              Sedan är pensionärer inte en heterogen grupp, även om vi ofta
              i debatten klumpar ihop pensionärerna och talar som om alla individer
              hade samma förutsättningar bara för att de är pensionärer.
            </seg>
            <seg n="af6b8897">
              Men det är stor skillnad mellan den 89-åriga kvinnan som har
              jobbat deltid, den 71-åriga direktören och den 66-åriga före detta
              sjukpensionären. De har olika förutsättningar.
            </seg>
            <seg n="860edfd0">
              Den flexibilitet som i dag finns i systemet, att man kan ta ut
              pension tidigare, är inte så stor. Man skulle kunna tänka sig
              att man skulle kunna ta vara på människors förmåga mer genom att
              öka flexibiliteten och kunna ta vara på den erfarenhet och kunskap
              som olika individer har. De skulle kunna bidra med sin förmåga
              genom att successivt trappa ned och sedan lämna över till nästa
              generation. Att lära upp skulle kunna vara enklare om man kunde
              gå ned på deltid. Därmed skulle den kunskap som äldre har värdesättas.
            </seg>
            <seg n="ae9c4a83">
              Men pensionernas utveckling hänger inte bara på det statliga
              pensionssystemet eller på det som debatten i medierna ofta handlar
              om, nämligen de 2 ½ procent som man kan placera och välja olika
              fonder för. Lika betydelsefullt är det om man har ett kollektivavtal
              och en tjänstepension men också hur avgifterna för att förvalta
              pengarna tas ut.
            </seg>
            <seg n="a3ec0501">
              Som jag sade tidigare: Hur fungerar detta pensionssystem? Det
              var intressant att Kurt Kvarnström tog upp de stora problem som
              finns i systemet, framför allt ur jämställdhetssynpunkt. Kvinnornas
              lägre löner innebär också att de får en sämre pension. Sjukskrivna
              och arbetslösa som har fått betala en högre skatt när de inte
              har haft någon löneinkomst tackas i princip för det genom att
              få en lägre pension eftersom man räknar varje krona in i pensionssystemet.
            </seg>
            <seg n="1167ea40">
              Nu har vi levt med detta pensionssystem ganska länge. Men det
              är kanske dags att lite tydligare se över hur effekterna av det
              har slagit under en längre period. Vad innebär detta pensionssystem
              utifrån ett hållbarhetsperspektiv, både socialt och ekonomiskt?
              Man har i debatten ofta lyft fram de ekonomiska aspekterna. Men
              vad innebär pensionssystemet utifrån ett socialt perspektiv över
              tid?
            </seg>
            <seg n="d8398fd6">
              Miljöpartiet vill se ett pensionssystem som är både socialt och
              ekonomiskt hållbart men som ger en flexibilitet att ta vara på
              den kunskap som finns.
            </seg>
          </u>
          <note type="speaker" n="9ff96bd8">
            Anf. 152 ERIK ALMQVIST (SD):
          </note>
          <u who="unknown" xml:id="i-2b6725e6c09edaf3-0" n="9161e34d"/>
          <note n="427a931f">
            Herr talman! Jag börjar med att yrka bifall till reservation
            17.
          </note>
          <u who="unknown" xml:id="i-893c2347cbb4ed91-0" n="9161e34d">
            <seg n="a3ac81e0">
              Det är de äldre som har lagt grunden för det samhälle som vi
              i dag tar för givet. De allra flesta är sedan länge bortgångna,
              men det är många som rör sig omkring oss i dag. Det är fäder,
              mödrar, farmödrar, morfäder och så vidare. En del saknar till
              och med släktingar och anhöriga.
            </seg>
            <seg n="0a6a48bd">
              Samhället tenderar att alltför sällan se dessa människor och
              att inte se dem tillräckligt. Det är min mening att vi ofta inte
              visar de äldre den respekt som de förtjänar. I många fall sker
              det genom en undermålig äldrevård där äldre inte får äta varm
              mat eller kanske får köttbullarna ransonerade på julafton. De
              får liggsår för att ingen har tid att hjälpa dem till en meningsfull
              aktivitet. I enstaka fall har vi hört om äldre som har fått tillbringa
              nätter på golvet på grund av bristande tillsyn.
            </seg>
            <seg n="00689e84">
              Herr talman! Vi föreslår en rad reformer. Jag ska tillstå att
              alla inte hamnar under samma utgiftsområden. Vi föreslår en matreform
              som är riktad till äldreboenden. Vi föreslår också ett ökat antal
              trygghetsboenden, parboendegaranti och stärkt anhörigstöd.
            </seg>
            <seg n="c63a8048">
              Det är också min uppfattning att många pensionärer i dag har
              det alltför knapert ställt ekonomiskt. Men det är långt ifrån
              alla, ska jag säga. Det finns många pensionärer som har det mycket
              bra, men det är stora klyftor inom gruppen pensionärer. De som
              har det sämst ställt får nöja sig med en garantipension på under
              6 800 kronor i månaden före skatt.
            </seg>
            <seg n="0ef54bde">
              Sverigedemokraterna har avsatt 38 miljarder kronor under budgetperioden
              för att ge pensionärerna en ökad disponibel inkomst. Det är vår
              enskilt största satsning i budgeten. Vi har huvudsakligen möjliggjort
              den genom en behovs- och förmågeprövad invandringspolitik.
            </seg>
            <seg n="5f57feb3">
              Vi har tyvärr också under framför allt de senaste 15 åren sett
              en oroande trend med en ökad grov brottslighet riktad mot äldre.
              Vi har även avsatt medel för insatser för att motverka dessa brott.
            </seg>
            <seg n="79a4fcb8">
              En stor andel av Sveriges pensionärer har det så pass dåligt
              ställt att de är berättigade till bostadstillägg. Men det är ett
              par hundra tusen som trots att de är berättigade till bostadstillägg
              inte söker det. Många känner inte till det, och många upplever
              nog också att det på något sätt är tabubelagt att ansöka om ett
              bidrag. De vill inte ligga samhället till last. Därför är det
              viktigt att vi genomför ytterligare informationsinsatser så att
              fler äldre faktiskt också kan söka och ta del av det bostadstillägg
              som de är berättigade till.
            </seg>
            <seg n="fb35ce30">
              Herr talman! En dag är vi gamla. Vi får hoppas att de som då
              är i den ålder som vi är i nu behandlar oss bättre än vad vi gör
              med de äldre i dag.
            </seg>
          </u>
          <note type="speaker" n="829e7398">
            Anf. 153 WIWI-ANNE JOHANSSON (V):
          </note>
          <u who="wiwi-anne_johansson_946962" xml:id="i-6f92231e2b02b16b-7" n="7ef2d2bb">
            <seg n="9f482294">
              Herr talman! Din pensionsångest bygger deras vinst. Det är rubriken
              på en artikel i nättidningen E24 i dag. Reportrarna beskriver
              sedan hur förmedlare tjänar pengar på företag och kunder, företag
              med anställda som med svårtydda avgifter på pensionssparandet
              behöver hjälp i pensionsdjungeln. Självklart är det de anställda
              som mjölkas på pengar. Artikeln beskriver också hur den nya produkten
              fond-i-fonder har blivit branschens nya och stora kassako.
            </seg>
            <seg n="b1e96a6a">
              Uppfinningsrikedomen är stor när det gäller att tjäna pengar
              på människors okunskap eller ointresse av att vara sin egen börs-
              och aktiemäklare för att få en rimlig pension.
            </seg>
            <seg n="608f43eb">
              Men den som har arbetat hårt i krävande jobb som slitit ut kroppen
              i byggsvängen, lyft gamla och sjuka eller kanske jobbat i psykiskt
              tuffa arbeten inom vården har kanske inte tänkt sig att jobba
              med fonder, aktier och fondmäklare och fond-i-fonder. Det har
              inte så många andra heller, får man tro, eftersom det är mäklarna
              som gör jobbet och tjänar pengarna på våra kommande pensioner
              som vi inte riktigt förstår.
            </seg>
            <seg n="2b83e1c2">
              Herr talman! För dem som varit sjuka i långa perioder och för
              dem som stannat hemma med ungarna när de var små och nu är pensionärer:
              För de kvinnorna gäller det att fortsätta att överleva på små
              marginaler att suga på ramarna. Många har kanske haft ett arbete
              på deltid, men någon större inkomst och så många pensionspoäng
              blev det inte heller.
            </seg>
            <seg n="7254298d">
              De har det tufft i dag. En garantipension är inte mycket att
              hänga i granen, och kostnaderna för läkemedel, mat och hyra måste
              ju betalas.
            </seg>
            <seg n="a35329f9">
              Vänsterpartiet vill se ett pensionssystem som utjämnar skillnaderna
              mellan dem som varit arbetslösa, fött barn, haft otrygga visstidsanställningar
              och varit sjuka och andra som har haft bättre förutsättningar
              i livet. Det kan inte vara allt sämre ersättningar i trygghetssystemen,
              som a-kassa, och sämre sjukersättningar som ska ligga till grund
              för pensionens storlek för dessa grupper.
            </seg>
            <seg n="26f2886f">
              Herr talman! Vi har alla blivit handlare på börsen. Men några
              av oss vägrar och hoppas att vi ska klara oss i alla fall. Men
              vi som inte byter fonder ja, vi straffas nu och blir placerade
              i en högriskfond. Det har vi verkligen inte bett om. Andra de
              som har pengar tar privata pensionsförsäkringar. De som har allra
              mest pengar får pensionsförsäkringar och bonusar för miljoner
              många miljoner av företag de jobbar för. Eller kanske det är företagen
              som jobbar åt dem åt vd:ar och gd:ar som aldrig blir mätta på
              bonusar och miljoner.
            </seg>
            <seg n="3b9db3b4">
              För många andra ser det verkligen inte lika muntert ut.
            </seg>
            <seg n="ed3b0dfe">
              De ekonomiska riskerna i det nya pensionssystemet, som egentligen
              inte är så nytt längre, har överförts från staten till de enskilda
              pensionärerna. Ett sådant pensionssystem, herr talman, måste förändras
              i grunden. Staten och samhället måste ta de ekonomiska riskerna,
              inte de enskilda pensionärerna. Den automatiska bromsen som dras
              åt eftersom pensionssystemet är underfinansierat och börsen faller
              och som därmed sänker pensionerna måste bort.
            </seg>
            <seg n="a4647256">
              Pensionärerna har fått bära en tung börda till följd av de nedskärningar
              som gjordes i den generella välfärden under 1990-talet. Många
              pensionärer, framför allt kvinnor, har i dag svårt att få pengarna
              att räcka till och känner sig besvikna över att inte värderas
              högre efter sina år i arbetslivet.
            </seg>
            <seg n="47e1b1d1">
              Även många unga tror att de kommer att få svårt att klara sig
              på sin pension i framtiden. Förhoppningarna ställs till börsen
              om en pension som går att leva på, samtidigt som våra pensionspengar
              används för att öka den riskfyllda spekulationen, vilket i sin
              tur ökar otryggheten.
            </seg>
            <seg n="bb90f0b5">
              Som man kanske kan förstå är Vänsterpartiet mycket kritiskt till
              det nuvarande pensionssystemet. För att hindra att klyftorna djupnar
              och för att samhället ska kunna garantera de äldres trygghet och
              omsorg krävs ett nytt, rättvist system som omfördelar samhällets
              resurser. När pensionärernas villkor försämras måste någon kunna
              ställas till svars. Vi vill riva upp pensionsreformen och införa
              ett nytt pensionssystem.
            </seg>
            <seg n="632bfa3d">
              Herr talman! Bärande princip i det pensionssystem som infördes
              är den så kallade livsinkomstprincipen. Den sägs ge bra möjligheter
              för enskilda att påverka storleken på pensionen genom ökade förvärvsinkomster.
              Men det är väldigt missvisande, med tanke på att alla tillgängliga
              fakta visar att män och kvinnor inte har samma möjligheter att
              öka förvärvsinkomsterna under sin sammanlagda livsinkomsttid.
              Vänsterpartiet menar att det nuvarande pensionssystemet i sin
              konstruktion diskriminerar kvinnor som grupp och skapar ökade
              klyftor mellan pensionärer.
            </seg>
            <seg n="80343f1c">
              De stora förlorarna i det nuvarande pensionssystemet är LO-arbetare
              och kvinnor som grupp. Den som tvingas till arbetslöshet eller
              sjukskrivning under delar av sitt yrkesliv drabbas hårt i det
              nuvarande systemet direkt genom sänkt pension. Vi vet att arbetslöshet
              och sjukskrivning är vanligare bland LO-kollektivets medlemmar
              än i andra grupper. Systemets syfte påstås vara att motivera arbetstagare
              att skaffa sig högre pension genom att jobba längre. Men stora
              grupper som har arbeten som sliter både på kroppen och själen
              till låga löner och ofta dubbelarbete orkar sällan arbeta ens
              till 65 år. Det gör att möjligheten för en metallarbetare eller
              en undersköterska att höja pensionen genom ytterligare år av förvärvsarbete
              förblir väldigt teoretisk och systemet därmed cyniskt.
            </seg>
            <seg n="18915b36">
              Men de förvaltande kapitalinstituten har tjänat miljarder, och
              fortsätter tydligen att tjäna miljarder. Förvaltningen av premiepensionen
              kostar mer än dubbelt så mycket som betalas ut. Man kan säga att
              våra farhågor från 1994, när detta klubbades igenom, dess värre
              har besannats.
            </seg>
            <seg n="4b4cfc32">
              Avslutningsvis, herr talman, menar vi att pensionssystemet måste
              bli stabilt och förutsägbart för dagens och kommande pensionärer
              inte för systemet i sig. Pensionerna bör följa löntagarnas löneutveckling
              i stället för börsutvecklingen. Pensionssystemet ska garantera
              att de som har tunga och slitsamma arbeten får en anständig pension
              och att kvinnor inte missgynnas.
            </seg>
            <seg n="57c4ce77">
              Vi menar att utvärderingen ska vara öppen för alla riksdagens
              partier och ske i dialog med både pensionärsorganisationerna och
              de fackliga organisationerna.
            </seg>
            <seg n="c189484c">
              Herr talman! Vi tror inte på nya fiffiga fond-i-fonder eller
              andra system som urholkar de pengar som avsatts till pensioner
              och som bara gör mäklarna rika. Det är dags att utreda vårt framtida
              pensionssystem genom en verkligt parlamentarisk utredning.
            </seg>
          </u>
          <note n="8077f65a">
            Jag yrkar därför bifall till reservation 19.
          </note>
          <note type="speaker" n="ca6b8211">
            Anf. 154 KURT KVARNSTRÖM (S) replik:
          </note>
          <u who="kurt_kvarnstrom_a18356" xml:id="i-a6b87c92a5c0eb0f-1" n="fbe911d4">
            <seg n="22e3743c">
              Herr talman! Timmen börjar bli sen, och vi har debatterat länge.
              Men jag kunde inte låta bli när jag fick möjlighet att debattera
              med Wiwi-Anne Johansson från Vänsterpartiet om de här frågorna.
            </seg>
            <seg n="47828997">
              Du säger att pensionssystemet i grunden är väldigt orättvist,
              och du lägger i ditt anförande stor vikt vid de fonder som finns.
              Jag tycker att det ger en felaktig bild av vårt pensionssystem.
            </seg>
            <seg n="5bf16e75">
              Den stora delen i vårt pensionssystem är den allmänna delen,
              som är 16 procent av pensionen. PPM, som du pratar mycket om,
              är 2 ½ procent. Det sker en stor omfördelning mellan generationer
              det är där vårt pensionssystem i grunden är stort och starkt.
              Omfördelningen ligger i att de pengar som du och jag i dag betalar
              in går direkt till våra föräldrar, om de är i livet. Så ser det
              ut i grunden.
            </seg>
            <seg n="7c6d63e1">
              Jag vill försvara den konstruktion vi har valt. Den innebär att
              den del som vi sparar på eget konto, PPM, premiepensionen, är
              2 ½, medan sparandet på tjänstepensionssidan är 5 procent och
              mer. Det är för mig kanske en mycket större utmaning på sikt.
            </seg>
            <seg n="6020707f">
              Du säger att pensionssystemet i grunden är väldigt orättvist.
              Jag har i flera exempel kunnat peka på att det är fördelaktigt
              för kvinnor på flera olika punkter i förhållande till de gamla
              systemen. Jag skulle gärna vilja att du förklarar för mig: Vad
              är det i pensionssystemet som är så orättvist och som du i grunden
              vill ändra?
            </seg>
          </u>
          <note type="speaker" n="da8a76f5">
            Anf. 155 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-6f92231e2b02b16b-8" n="7ef2d2bb">
            <seg n="8f3034a0">
              Herr talman! Jag kan inte riktigt säga vad det är i grunden som
              jag vill förändra. Vi i Vänsterpartiet säger att vi vill ha ett
              pensionssystem som utjämnar de skillnader som kan finnas genom
              att några av oss blir sjuka, några stannar hemma med barnen och
              andra inte kan arbeta hela tiden fram till pensionen, tills man
              är 65, 67 eller vad vi så småningom kommer överens om blir vår
              faktiska pensionsålder.
            </seg>
            <seg n="2f23dcba">
              Vi har sett utredningar som har gjorts. LO är grymt kritisk till
              pensionsreformen. Det finns saker som man tycker, precis som vi,
              inte gynnar kvinnor, lågavlönade och dem som har varit borta länge
              från arbetsmarknaden. Pensionärsorganisationerna, de fem som finns
              representerade i hela landet, är också väldigt bekymrade och tycker
              inte att man får ut det man vill ha av pensionssystemet.
            </seg>
            <seg n="a9b2a3dd">
              Vi tycker också att pensionerna beskattas på ett helt felaktigt
              sätt. Vi vill ha en lika beskattning, att alla betalar lika skatt
              oberoende av vad man tjänar.
            </seg>
            <seg n="18c3f08b">
              Jag kan inte säga att vi skulle ändra exakt på det ena eller
              andra sättet om vi fick bestämma, och även om Kurt Kvarnström
              är mycket insatt i pensionssystemet tror jag inte att han heller
              skulle kunna göra det.
            </seg>
            <seg n="7cbae7ad">
              Det är lite lustigt när man läser på E24.se, som jag relaterade
              till förut. Där säger de att inte ens pensionsproffsen har full
              koll. Det skriver jag under på, för jag tror att inte ens pensionsproffsen
              har full koll.
            </seg>
            <seg n="ce6f3bba">
              Men jag tycker att vi borde se till att alla som finns representerade
              i riksdagen är med och utvärderar. Det känns som om pensionsgruppen
              ska vårda systemet. Då vill man inte riktigt se om det finns något
              som kanske borde förändras i systemet.
            </seg>
          </u>
          <note type="speaker" n="2ede9133">
            Anf. 156 KURT KVARNSTRÖM (S) replik:
          </note>
          <u who="kurt_kvarnstrom_a18356" xml:id="i-a6b87c92a5c0eb0f-2" n="fbe911d4">
            <seg n="78d6a610">
              Herr talman! På en punkt är Wiwi-Anne och jag väldigt överens.
              Det gäller beskattningen av pensionerna.
            </seg>
            <seg n="f954814d">
              Sedan nämner du två andra delar, som möjligheten att få en bra
              pension när man har fött barn. Jag tycker faktiskt att vårt system
              är fördelaktigt bra, när man under fyra år får beräkna sin pensionsinkomst
              på tre olika sätt även när man är hemma med barn. Det är en klar
              fördel i förhållande till tidigare system. Man har faktiskt förbättrat
              ordentligt.
            </seg>
            <seg n="4304b844">
              När det gäller sjuka finns det i grunden, som du vet, en antagandeinkomst
              även för de grupperna. Man kan alltid diskutera om den skulle
              vara bättre eller sämre. Vi var rätt oense om det i pensionsgruppen
              för något år sedan. Vi tyckte att det var viktigt att man har
              en bra grund.
            </seg>
            <seg n="5d0426fc">
              Jag håller också med dig om att det finns synpunkter. Jag tycker
              att det är bra att LO tar fram en rapport. Men om jag ska vara
              kritisk mot LO tycker jag att LO alldeles för lite beskriver hela
              avtalsdelen, som är en så oerhört viktig del av pensionerna. Man
              lyfter inte alls fram hur utvecklingen sker där.
            </seg>
            <seg n="96885746">
              Jag tror att premiepensionskonstruktionen som sådan, med en möjlighet
              att spara, är bra. Premiepensionsmyndigheten har också pressat
              ned kostnaderna för administration, som du tog upp. För sjunde
              AP-fonden är vi nere i en administrationskostnad på 0,15 procent.
              När det gäller placeringarna över huvud taget, med rabatten, är
              vi nere på 0,37 procent.
            </seg>
            <seg n="7914eb2e">
              Jag skulle gärna vilja få några exempel på hur du radikalt skulle
              vilja förändra något i pensionssystemet. Jag är öppen för det.
              De utredningar som nu är i gång kommer mycket brett att peka på
              det, och jag välkomnar en fortsatt debatt om vad vi behöver justera.
              Men i grunden försvarar jag de principer som finns i pensionsuppgörelsen.
            </seg>
            <seg n="7b11d187">
              Vad är det du i grunden vill ändra för att det ska bli bättre?
            </seg>
          </u>
          <note type="speaker" n="70574e96">
            Anf. 157 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-0f6e155dfb1d083f-0" n="7ef2d2bb" next="i-7b4909d3082e2d59-0">
            <seg n="802bdf54">
              Herr talman! Det är inte lätt att säga exakt vad man vill ändra
              på, så att det blir bättre.
            </seg>
            <seg n="bfe001e5">
              Man måste se vad som är fel. Vad är problemet? Jag har försökt
              belysa problemet, och det är inte bara jag som ser problemen.
              Fackförbunden och pensionärsorganisationerna ser också problemen.
            </seg>
            <seg n="e0754122">
              Då måste man ställa sig frågan: Vad är det vi måste förändra?
              Det är klart att man inte kan ha pensionsförvaltningar som kostar
              dubbelt så mycket som de tar ut. Det får inte heller vara så att
              de som har varit sjukskrivna eller hemma länge inte får kompensation.
              Vi menar att systemet inte utjämnar skillnaderna på det sätt som
              vi skulle önska och inte heller på det sätt som tydligen LO och
              pensionärsorganisationerna anser, var och en på sitt sätt.
            </seg>
            <seg n="27585934">
              Inte ens pensionsproffsen har full koll, och det har inte jag
              heller. Men jag vet vart jag vill. Vi vet vart vi vill. Då tycker
              vi att vi ska få vara med och utreda och påverka tillsammans med
              dem som har full koll och är proffs.
            </seg>
          </u>
          <note n="465e003f">
            Anf. 158 TALMANNEN:
          </note>
          <u who="wiwi-anne_johansson_946962" xml:id="i-7b4909d3082e2d59-0" n="7ef2d2bb" prev="i-0f6e155dfb1d083f-0">
            <seg n="fe7e7fb9">
              Vi har nu ungefär en och en halv timme anmäld talartid kvar.
              Det finns en hygglig chans att bli färdiga i kväll. Men vi räknar
              med att bryta kl. 23. Det som är kvar kommer att hamna sist på
              talarlistan på onsdag, om det hinns med då. Annars kommer det
              sist på talarlistan på torsdag.
            </seg>
          </u>
          <note type="speaker" n="4d48339a">
            Anf. 159 LARS-ARNE STAXÄNG (M):
          </note>
          <u who="lars-arne_staxang_b1500a" xml:id="i-1469fffa3a42e28a-0" n="bde1a1fc" next="i-cbcc65ef5d0b3a99-0">
            <seg n="855825cc">
              Herr talman! För alla moderna statsbildningar är det viktigt
              hur ersättningen blir till de människor som lämnar arbetslivet.
              Tittar man ut i Europa kan man konstatera att det finns en uppsjö
              av system som på olika sätt försöker fylla pensionärernas behov
              av försörjning.
            </seg>
            <seg n="7462753d">
              Oftast är det förmånsbestämda system, där man redan i förväg
              kan få veta vilken pension man kommer att få i procent av sin
              slutlön. Men eftersom de förmånsbestämda systemen sällan följer
              den ekonomiska utvecklingen kan det bli kraftiga obalanser för
              ett land om den ekonomiska utvecklingen och demografin går fel.
              Det läget står nu ett flertal länder i Europa inför, och det kan
              innebära en allvarlig störning på hela den europeiska utvecklingen.
            </seg>
            <seg n="b8ab0825">
              Sveriges första pensionssystem, folkpensionen, kom 1913. Modellen
              var enkel. Man fick ett litet belopp, lika för alla, när man hade
              fyllt 67 år. Det kan vara intressant att veta att medelåldern
              i Sverige på den tiden var 58 år. Skulle vi ha samma förutsättningar
              i dag skulle det inte gå att få pension förrän man var över 80
              år och kanske 90 år gammal.
            </seg>
            <seg n="7bcb3d9e">
              Den stora anledningen till att man hade behov av ett pensionssystem
              var att den tidigare stora befolkningen i jordbruket hade börjat
              gå över till att bli industriarbetare. Där fanns inte samma trygghetssystem
              som det tidigare hade funnits ute på landet.
            </seg>
            <seg n="7c397185">
              Det gjordes ändringar i systemet på både 30- och 40-talet. Fortfarande
              var det ett grundsystem, lika för alla, men man tillförde änkepension
              och andra förmåner vid för tidig död.
            </seg>
            <seg n="32b2ac82">
              I slutet av 50-talet kom en stor förändring av pensionssystemet,
              då ATP infördes. Det var ett paradigmskifte på det viset att man
              nu fick en inkomstrelaterad pension efter vad man tjänade upp
              till ett visst tak.
            </seg>
            <seg n="7bd07764">
              Pensionsåldern var fortfarande 67 år. Den sänktes år 1976 till
              65 år. Det är också intressant att veta att förutom att pensionsåldern
              sänktes byggdes förmånerna ut flera gånger, så att fler människor
              omfattades och ersättningarna blev högre för flera grupper i det
              nya ATP-systemet. Detta gjorde att man fram till 1990-talet fick
              höja avgifterna och göra basbeloppsjusteringar flera gånger.
            </seg>
            <seg n="6a27f1e6">
              Efter flera utredningar kom en stor majoritet i Sveriges riksdag
              på 1990-talet fram till att man måste göra om pensionssystemet,
              om det skulle hålla i framtiden. Anledningarna var flera. Framför
              allt måste systemet relatera till den ekonomiska tillväxten i
              landet. Dessutom måste det ta hänsyn till medellivslängden för
              varje årskull och hur mycket man har arbetat under sin livstid.
              Den så kallade fempartigruppen låg bakom det förslag som slutligen
              kom.
            </seg>
            <seg n="66917289">
              Detta nya system infördes 1998. Det är mycket mer kopplat till
              just arbete, precis som den tidigare Åkessonska utredningen från
              1955. Man tjänar in sina pensionspoäng krona för krona upp till
              en maximinivå, och varje år som man har lön räknas in för pension
              om man har kommit över en viss miniminivå. Dessutom finns inte
              längre någon undre eller övre gräns för hur många år som man kan
              tjäna in en bättre pension.
            </seg>
            <seg n="2d2dddda">
              Men en sak måste poängteras, eftersom många inte har klart för
              sig hur pensionssystemet är konstruerat: Dagens arbetstagare betalar
              genom pensionsavgifter dagens pensioner, och framtidens arbetstagare
              betalar framtidens pensioner. För att vara klar i fråga om detta:
              Våra barnbarn betalar våra barns pensioner. Så är det i princip.
              Man förskjuter en generation framåt.
            </seg>
            <seg n="087afca6">
              Det är alltför många som fortfarande tror att deras pensionsavgifter
              har betalats in i några AP-fonder och ligger där och väntar på
              dem tills de går i pension. Ibland har pensionärsorganisationer,
              ibland politiska partier medvetet eller omedvetet hjälpt till
              att sprida den desinformationen.
            </seg>
            <seg n="45d2d390">
              Dessa AP-fonder eller buffertfonder, som de också kallas är bara
              en liten del av den totala pensionsskulden till Sveriges befolkning.
              Någonstans mellan 10 och 12 procent av den totala skulden finns
              i dessa fonder. Deras uppgift är att mildra och utjämna skillnader
              mellan generationer och konjunkturer.
            </seg>
            <seg n="e4de2848">
              Herr talman! Det är viktigt att poängtera att det finns bara
              en sak som kan betala framtidens pensioner och se till att pensionssystemet
              är stabilt under överskådlig tid. Det är jobb, jobb och åter jobb.
              Det är just därför alliansregeringen benhårt i alla lägen prioriterar
              och stimulerar arbete och återgång till arbete.
            </seg>
            <seg n="c686b316">
              Det är heller ingen nyhet för någon att det nya pensionssystemet,
              som konstruerades för 1015 år sedan, är mycket stabilare och robustare
              än det tidigare. Det är ett eget självgående system som skall
              ticka och gå utan politiska hänsynstaganden som ändrar förutsättningarna
              för att få pension. Jag anser att detta i grunden är bra, för
              det ger systemet möjlighet att verka under lång tid över blockgränserna
              utan stora och snabba förändringar för de försäkrade.
            </seg>
            <seg n="0f781459">
              Vi ska veta att många länder också är mycket nyfikna på vårt
              system och avser att införa hela eller delar av detta i sina stater.
              Detta är som bekant alldeles nödvändigt i många länder, inte minst
              i Europa, eftersom de har undermåliga pensionssystem och kommer
              att gå under om inget görs. Nu har till och med EU-kommissionen
              tagit upp denna fråga som är viktig för hela samarbetet i Europa.
            </seg>
            <seg n="365a03b0">
              Men det hindrar inte att vi står inför stora utmaningar framåt.
              Den demografiska utvecklingen i vårt land gör att pensionssystemet
              utsätts för stora påfrestningar. Den stora 40-talsgenerationen
              har nu på allvar börjat gå i pension. Detta gör på sikt att det
              kommer att fattas människor på många arbetsplatser, inte minst
              i vården, inte minst när 40-talsgenerationen kommer att behöva
              vård.
            </seg>
            <seg n="80c16ff0">
              Nu går det tre arbetstagare på varje pensionär. Redan om 2025
              år kommer den siffran att vara två arbetstagare på varje pensionär,
              om inte villkoren ändras innan dess. Dessutom kommer situationen
              att se ut så här i de flesta andra länder i Europa, även om den
              högsta piken kommer lite senare i Europa. Allt talar för ett större
              arbetskraftsbehov.
            </seg>
            <seg n="58c5a1f0">
              Vi blir också allt äldre i västvärlden. Medelåldern har ökat
              fem år sedan 1930-talet i Sverige. Medelåldern beräknas dessutom
              öka fem till sju år fram till 2060 detta på samma gång som vi
              faktiskt har sänkt pensionsåldern sedan starten 1913.
            </seg>
            <seg n="4351bd18">
              Vårt svenska pensionssystem tål och är konstruerat för den här
              typen av förändringar, men pensionsnivån riskerar att bli alltför
              låg för många, framför allt för dem som inte har tillräckligt
              med tjänstepension eller börjat arbeta i tidig ålder. Därför har
              vi utmaningen att lösa dessa frågor om en högre pensionsålder
              för utträdet från arbetsmarknaden.
            </seg>
            <seg n="340e6593">
              Men det är också viktigt att säga att man ska tänka på de människor
              som av olika skäl inte orkar eller kan fortsätta till en högre
              pensionsålder. Vi måste därför i framtiden få till ett flexiblare
              system för vid vilken ålder man inträder som pensionär på heltid.
              Det är därför jag med glädje kan konstatera att Pensionsgruppen
              tillsammans med regeringen har tagit initiativ till flera viktiga
              utredningar. En av de viktigaste är översynen av pensionsrelaterade
              åldersgränser och möjligheter för ett längre arbetsliv med utredaren
              Ingemar Eriksson. Vi har även en utredning för översyn av AP-fondernas
              regelverk med utredaren Mats Langensjö, och vi har utredningar
              på gång för att förbättra de tekniska beräkningsreglerna i inkomstpensionssystemet.
            </seg>
            <seg n="b5e86618">
              Dessa utredningar kommer att vara till hjälp för att få svaren
              på de utmaningar vi står inför när det gäller pensionssystemet.
              Det kommer att vara en viktig faktor för att förstärka pensionerna
              att ungdomar kommer in tidigare. Det handlar också om möjligheten
              för många att jobba kvar något eller flera år efter 65 års ålder.
              I pensionärsorganisationerna men även i LO finns tankar om att
              helt enkelt skrota premiepensionerna. Det ger heller inga högre
              pensioner, ska vi komma ihåg, även om det finns partier här i
              kammaren i dag som skulle kunna göra något sådant. Det är ingen
              lösning på sikt. Däremot är det viktigt att fortsätta att göra
              justeringar i systemet för att göra det bättre och mer anpassat
              i tiden.
            </seg>
            <seg n="1631eb83">
              Herr talman! Vi har en stabil majoritet för vårt svenska pensionssystem.
              Det är fem partier över blockgränsen som har tagit sitt ansvar
              så att Sverige har fått ett stabilt pensionssystem som ska klara
              olika påfrestningar, till exempel demografi, ökningar av medelåldern
              och kraftiga konjunkturväxlingar.
            </seg>
            <seg n="a177d263">
              Då kommer min första fråga till de rödgröna partierna Vänstern
              och Miljöpartiet, framför allt till Vänstern, som redan här har
              deklarerat att man inte är nöjd med det nuvarande pensionssystemet.
              Vill ni tillbaka till ATP-systemet? Så länge som jag har varit
              med i socialförsäkringsutskottet har ni klagat på och opponerat
              mot nuvarande pensionssystem som kom för drygt tio år sedan. Min
              motfråga blir alltså: Vill ni verkligen ha tillbaka ATP-systemet?
              Om svaret är ja undrar jag: Hur ska ni lösa de obalanser detta
              för med sig? Ska ni höja skatter och avgifter mycket kraftigt?
              Jag tror att det är viktigt att ni förklarar det för väljarna.
              Ska ni verkligen prata för LO-arbetarna, snickarna och undersköterskorna
              om hur de ska kunna få en vettig och bra pension också genom att
              man höjer skatter och avgifter? Den ekvationen går inte ihop.
            </seg>
            <seg n="670366f6">
              Sedan vänder jag mig till Socialdemokraterna. Det är bekant att
              ni har varit kritiska till Alliansens jobbskatteavdrag, även om
              ni har godtagit de flesta av dem efteråt. I er retorik om jobbskatteavdraget
              har det många gånger låtit som att pensionärerna har fått höjd
              skatt jämfört med den tid då ni hade makten 2006. Ni vet mycket
              väl att det inte är så. Vi har sänkt skatten för pensionärer tre
              gånger sedan 2006, med 12,8 miljarder. Sanningen är att skattenivån
              var på en så kallad socialdemokratisk nivå 2006. Och den har blivit
              lägre under alliansperioden.
            </seg>
            <seg n="03386b85">
              Jag har en fråga till er. Den gäller de utspel som bland annat
              er partiordförande Håkan Juholt har gjort vid flera tillfällen,
              senast i dag i Trollhättan, tydligen, även om han måste ta tillbaka
              det mesta efteråt. Avser Socialdemokraterna i grunden att ändra
              pensionsöverenskommelsen, eller står man kvar vid grunderna i
              den nuvarande breda överenskommelsen?
            </seg>
            <seg n="4e06d99e">
              Herr talman! Jag kan till min glädje konstatera att från och
              med årsskiftet kommer pensionsnivåerna att gå upp för alla grupper.
              Tilläggs- och inkomstpensioner och garantipensionen ökar med 3,5
              och 2,8 procent. Det ger en ålderspensionär som har 12 000 i pension
              420 kronor mer i månaden eller 5 000 mer per år. En pensionär
              som har den statliga garantipensionen får 213 kronor mer i månaden.
              Dessutom höjs bostadstillägget med 170 kronor per månad.
            </seg>
            <seg n="6b01e86c">
              Jag såg till min glädje i en undersökning som AMF har gjort den
              gjordes för ett år sedan men har även justerats efteråt att våra
              pensionärer hör till de nöjdaste och lyckligare i Europa och att
              deras disponibla inkomst faktiskt har ökat i Sverige till skillnad
              mot hur det är i de flesta andra europeiska länder.
            </seg>
          </u>
          <note n="34cf6291">
            Herr talman! Jag vill med de här orden yrka bifall till förslaget
            i sin helhet i socialförsäkringsutskottets betänkande 2011/12:SfU1
            och avslag på motionerna och reservationerna.
          </note>
          <u who="lars-arne_staxang_b1500a" xml:id="i-cbcc65ef5d0b3a99-0" n="bde1a1fc" prev="i-1469fffa3a42e28a-0">
            <seg n="9304fdee">
              Jag skulle vilja avsluta mitt anförande med en hemställan om
              ett tryggare liv för Sveriges pensionärer på det här sättet: ja
              till ett stabilt pensionssystem, ja till en fortsatt arbetslinje
              och ja till fortsatt kontroll över statsfinanserna.
            </seg>
          </u>
          <note n="ce699955">
            I detta anförande instämde Eva Lohman och Gunilla Nordgren (båda
            M) samt Ulf Nilsson (FP) och Solveig Zander (C).
          </note>
          <note type="speaker" n="888838ec">
            Anf. 160 ERIK ALMQVIST (SD) replik:
          </note>
          <u who="unknown" xml:id="i-24223ac54a8841e7-20" n="9161e34d">
            <seg n="611fb016">
              Herr talman! Jag har egentligen inga synpunkter på pensionssystemet
              som sådant. Sverigedemokraterna tycker att systemet är bra. Däremot
              ser vi att många äldre i dag har en alltför låg disponibel inkomst,
              men det vill vi åtgärda på andra sätt som jag redan har redovisat
              för. Det är vår enskilt största satsning i den här budgeten.
            </seg>
            <seg n="7cd18346">
              Den enda fråga jag har till Lars-Arne Staxäng gäller premiepensionssystemet.
              Jag sitter inte med i Pensionsgruppen. Jag vet att Lars-Arne Staxäng
              gör det, och jag misstänker att ni har hanterat den här frågan
              redan. Det gäller standardvalet för den som inte själv gör ett
              aktivt val. Då hamnar pengarna i Sjunde AP-fondens Såfafond om
              jag inte minns fel heter den så.
            </seg>
            <seg n="34798ec9">
              100 procent av innehavet för den som är upp till 55 år sätts
              i aktier. Sedan blir det en minskande andel med åren. Har inte
              ni inom gruppen diskuterat den graden av placering i aktier? Det
              är en ganska hög andel när det kanske är så kort tid som sju åtta
              år kvar till pension, att man har 100 procent placerat i aktier.
              Det finns ju en risk att den enskilde som redan har en ganska
              knaper pension får ett betydande bakslag just av att ha en så
              pass hög risk på sitt sparande.
            </seg>
          </u>
          <note type="speaker" n="6c77f84e">
            Anf. 161 LARS-ARNE STAXÄNG (M) replik:
          </note>
          <u who="lars-arne_staxang_b1500a" xml:id="i-6964033f223b0370-0" n="bde1a1fc">
            <seg n="c643d78c">
              Herr talman! Tack för frågan! Jag ska försöka svara så rakt jag
              kan.
            </seg>
            <seg n="f1746eb6">
              Långsiktigt har det visat sig, åtminstone med facit i hand, att
              aktier har gett den bästa avkastningen. Däremot har det alltid
              funnits under överskådlig tid, under 1900-talet, svackor. De svackorna
              kan vara uppåt tio år emellanåt. Därför har du helt rätt. När
              man närmar sig pensionsåldern minskar alla de här pensionsbolagen,
              mer eller mindre, andelen aktier och ökar andelen räntepapper
              på olika sätt.
            </seg>
            <seg n="9d8cc730">
              Detta är en av de diskussioner som finns. Har exempelvis Sjunde
              AP-fonden på något sätt haft en för hög andel aktier? Den diskussionen
              förs ju.
            </seg>
            <seg n="3a06492f">
              Som jag berättade i inledningen pågår det just nu en utredning
              om hur AP-fonderna ska fördelas och hur uppdraget kommer att se
              ut. Det är möjligt att det kommer att förändras i framtiden. Grunden
              är dock att när du närmar dig pensionsåldern ska en högre andel
              ligga i räntepapper.
            </seg>
          </u>
          <note type="speaker" n="b984fbc4">
            Anf. 162 ERIK ALMQVIST (SD) replik:
          </note>
          <u who="unknown" xml:id="i-24223ac54a8841e7-21" n="9161e34d">
            <seg n="b6186f48">
              Herr talman! Jag kan tänka mig att Pensionsgruppen är på rätt
              kurs. Jag vill bara notera att den bästa placeringen har historiskt
              sett visat sig vara fastigheter. Jag håller med om att aktier
              historiskt har visat sig vara en bra placering. Däremot kan man
              ju ha oturen när man har mindre än tio år kvar till pension att
              man får en svacka lagom till pensionen. Som Lars-Arne Staxäng
              säger finns det ju längre perioder med uppåt 1015 år med lågkonjunktur.
            </seg>
            <seg n="a07e6675">
              Alternativet till aktieinnehav är oftast att man placerar i räntepapper
              och till viss del som jag har förstått även i obligationer. Om
              man tittar på de cykler vi har haft är det snarare så att när
              aktier går ned i värde har generellt sett, i alla fall i modern
              tid, råvaror varit en bättre alternativ placering än räntepapper.
              Är det något som man tar hänsyn till också?
            </seg>
            <seg n="75f8a895">
              Det blir ganska detaljerade frågor. Jag sitter inte med i gruppen,
              så jag är nyfiken på hur ni har resonerat.
            </seg>
          </u>
          <note type="speaker" n="2027ffef">
            Anf. 163 LARS-ARNE STAXÄNG (M) replik:
          </note>
          <u who="lars-arne_staxang_b1500a" xml:id="i-6964033f223b0370-1" n="bde1a1fc">
            <seg n="543c28ab">
              Herr talman! Nu kommer vi in på detaljfrågor, och det är möjligt
              att vi inte ska gå vidare med det, men jag ska ändå försöka ge
              ett svar. Jag tror, och det är nog en av de saker som ligger till
              grund för den utredning som kommer, att även de stora AP-fonderna
              får bredda sina investeringar i mer saker än aktier. Där diskuteras
              bland annat om man ska öka andelen råvaror. Ska man till och med
              gå in i infrastruktursatsningar? Det är också väldigt viktigt
              att man inte ökar riskerna för mycket, så att man kommer in i
              ett annat riskmönster.
            </seg>
            <seg n="8b93fb5d">
              Alla de här frågorna ligger i utredningen. Jag vet att alla både
              i pensionsberedningen, Pensionsgruppen och regeringen har sett
              med stort allvar på de här frågorna, så att man har låga avgifter
              i AP-fonderna det är möjligt att de har varit för höga; det finns
              kritik mot det och att man har en riskspridning, så att pensionärerna
              verkligen kommer att få sina pensioner i framtiden.
            </seg>
          </u>
          <note type="speaker" n="d7a9ca9e">
            Anf. 164 ULF NILSSON (FP):
          </note>
          <u who="ulf_nilsson_b2871f" xml:id="i-12ee37e67cae5f79-7" n="05bfd993">
            <seg n="e01964b4">
              Herr talman! Om en svensk som ska pensionera sig om tio år jämför
              sig med en framtida pensionär i till exempel Grekland kan han
              eller hon konstatera att greken får högre pension på papperet.
              Om samme svensk jämför sig med medborgare i Grekland eller andra
              länder kan man se att den stora skillnaden är att svensken faktiskt
              vet ungefär hur stor pensionen kommer att bli. Inte minst viktigt
              är också att svensken vet att pensionen över huvud taget kommer
              att betalas ut.
            </seg>
            <seg n="11848a7c">
              Sverige har som tidigare talare har sagt ett stabilt pensionssystem
              som principbeslutades i mitten av 90-talet. Det är stabilt bland
              annat för att fem partier står bakom det och för att finansieringen
              ligger utanför statens budget och inte ständigt är föremål för
              budgetbeslut i riksdagen. Det är slutligen också stabilt för att
              det bygger på att skulder och utgifter motsvarar tillgångar. Man
              har byggt upp ett system som tar hänsyn till förväntad livslängd
              för en generationsgrupp.
            </seg>
            <seg n="b87c49a2">
              Grunden är och jag får upprepa vad föregående talare har sagt
              här att de som arbetar betalar in pengar till dagens pensionärer.
              Samtidigt som man betalar in pengar till dagens pensionärer får
              man pensionsrätter, och hur stora pensionsrätterna blir i pengar
              beror på situationen när pensionen betalas ut. Ju mer man har
              betalat in, desto större procentuell rätt till pension har man.
            </seg>
            <seg n="e3b56834">
              Som helhet har pensionerna stigit mer på tio år än vad de hade
              gjort om hade räknar om efter det gamla systemet. Men som vi alla
              vet hade vi en stor kris i världsekonomin för några år sedan,
              och då fick för första gången balansen, eller bromsen, som en
              del kallar det, reglera så att pensionsbetalningarna blev lägre
              2010. Man ska ha i minnet att det var den största ekonomiska kris
              som världen upplevt sedan 1929 och 1930. Eftersom det kom några
              bra år efter krisen förväntas nu pensionerna vända uppåt igen.
              Nästa år är det helt klart att de kommer att stiga med 3,5 procent.
              Det innebär ungefär 450 kronor i månaden före skatt för en pensionär
              som har 12 000 i månaden.
            </seg>
            <seg n="f9d8bb9e">
              Hur det sedan blir återstår att se eftersom vi avvaktar utvecklingen
              av skuldkrisen i Europa, men vi kan ändå glädja oss åt att Sverige
              tillhör de länder i Europa som har allra bäst ekonomi.
            </seg>
            <seg n="ffef20e7">
              Det är naturligtvis viktigt med ett pensionssystem som man kan
              lita på och som håller både i bra och i dåliga tider. Att man
              arbetade fram det här pensionssystemet berodde på att det gamla
              inte fungerade längre. Det höll inte i längden.
            </seg>
            <seg n="659b56b6">
              Sedan Alliansen bildade regering 2006 har pensionärerna som grupp
              fått det bättre, inte minst på grund av skattesänkningar, som
              nästan tog udden av den tillfälliga nedräkningen av pensionen
              häromåret och som dessutom har ökat inkomsterna. Det varierar
              med vad man har haft för inkomst, men i snitt har en pensionär
              fått minskad skatt med mellan 4 500 och 6 000 kronor på ett år.
              Det ger betydligt mer pengar över än vad man hade fått om vi så
              att säga skulle räkna fram den socialdemokratiska skattepolitiken
              sådan den såg ut 2006.
            </seg>
            <seg n="e597e7f4">
              Samtidigt får vi inte glömma att många pensionärer verkligen
              har det svårt att få pengarna att räcka till även om vi varje
              år minskar den andel som ligger på så kallad garantipension. Särskilt
              äldre pensionärer med garantipension är viktiga, och därför tycker
              jag att det är glädjande att regeringen har tänkt på detta och
              föreslår höjning av bostadstillägget för dem som har rätt till
              det.
            </seg>
            <seg n="3fb261b1">
              För att pensionssystemet ska hålla och för att en pensionär som
              är född ett antal år senare än en annan ska kunna få ut lika mycket
              i pension behöver människor helt enkelt jobba längre. Det kan
              vara i början av yrkeslivet eller i slutet av yrkeslivet. Den
              förväntade livslängden har faktiskt ökat med ett och ett halvt
              år under de drygt tio år som har gått sedan pensionssystemet konstruerades.
            </seg>
            <seg n="94574021">
              Alliansregeringen har redan försökt uppmuntra människor att stanna
              kvar längre på arbetsplatser. Vi har till exempel infört ett större
              jobbskatteavdrag för personer som arbetar efter 65 års ålder.
              Självklart kan en arbetare i tung industri eller en balettdansör
              inte hålla på med sitt arbete till 60 års ålder. Men pensionsåldern
              för alla kan inte sättas efter de allra tyngsta jobben, utan reglerna
              måste innebära flexibilitet. Det är också viktigt att utveckla
              arbetsmiljöer som gör det möjligt att ha glädje av också äldre
              arbetskraft på arbetsplatsen. Man måste också öka möjligheterna
              att växla arbete i takt med ändrade förutsättningar och högre
              ålder.
            </seg>
            <seg n="fae3a57b">
              Som Lars-Arne Staxäng nämnde finns det en utredning som Pensionsgruppen
              har tagit initiativ till och som regeringen har tillsatt. Den
              ska göra en bred översyn över möjligheterna att jobba flexibelt
              och längre. Man ska se närmare på övriga system, bostadstillägg,
              tjänstepension, lagen om anställningsskydd och så vidare, försöka
              ta ett helhetsgrepp och se vilka ändringar som behöver göras för
              att människor ska arbeta längre om de vill. Jag tycker att det
              är väldigt positivt. Folkpartiets utgångspunkt i de här diskussionerna
              är att i första hand öka rätten och möjligheten att arbeta längre,
              men inte införa ett tvång att stanna kvar längre på sin arbetsplats.
            </seg>
            <seg n="9b00bb01">
              Vill man stärka pensionssystemet finns också en möjlighet att
              höja avgifterna till pensionerna. Men det är ingen enkelt anvisad
              och lätt väg. Den stora nackdelen med en sådan förändring är att
              det minskar löneutrymmet till stor del för de människor som bildar
              familj, som har barn och behov av en god ekonomi.
            </seg>
            <seg n="a299004d">
              Sammanfattningsvis pågår fyra utredningsarbeten som rör pensionerna.
              Det är som sagt översynen av pensionsrelaterade åldrar men också
              en analys av hur pensionssystemets finansiella styrka håller och
              om justeringar kan behöva göras. Den tredje arbetar med placeringsregler
              och administrationskostnader för AP-fonden och slutligen sker
              en teknisk översyn av balanstal och inkomstindex. Det kanske är
              så att den här balanseringen ska kunna ske lite mjukare och inte
              ge lika drastiska genomslag. Det är en svår fråga men något som
              är värt att titta på.
            </seg>
            <seg n="8f868d59">
              Utgångspunkten är ändå, nu som när pensionssystemet beslutades
              i mitten av nittiotalet, att pensionssystemet i grunden är bra.
              Det råder en bred samsyn om det. Justeringar och ändringar ska
              göras inom huvudramen som redan är satt. Allianspartierna och
              Socialdemokraterna har efter införandet av den breda pensionsreformen
              genom åren samarbetat bra om pensionerna. Det kan jag säga. Det
              är viktigt att det även i fortsättningen finns en bred samsyn
              om en så viktig fråga som framtidens pensioner.
            </seg>
          </u>
          <note n="f80d9b91">
            Därmed yrkar jag bifall till förslaget i betänkandet och avslag
            på reservationerna.
          </note>
          <note n="df9ad742">
            I detta anförande instämde Finn Bengtsson, Eva Lohman, Gunilla
            Nordgren och Lars-Arne Staxäng (alla M) samt Solveig Zander (C).
          </note>
          <note type="speaker" n="ab8eaab8">
            Anf. 165 SOLVEIG ZANDER (C):
          </note>
          <u who="solveig_zander_28a62c" xml:id="i-1361092b174c3e99-1" n="ecd463d2">
            <seg n="281cc9ad">
              Herr talman! Det är alltså pensioner som vi diskuterar nu. Det
              är en väldigt viktig del, kanske viktigare för våra ungdomar än
              för oss som sitter här i salen. Man borde ju tänka på att pensionen
              räknas från den första kronan man tjänar. Kanske är det så att
              yrkesvägledarna borde informera ungdomarna om att det finns något
              som heter pension och förbereda dem för det. Fackförbunden kanske
              borde ta på sig ett större ansvar och förmedla kunskaper om att
              vi har ett pensionssystem som vilar på inkomsten, likaväl som
              man förmedlar hur a-kassan fungerar och har synpunkter på arbetsmiljön.
            </seg>
            <seg n="ee9781b0">
              Det är när vi blir äldre, 55-plus, som vi börjar fundera: Oj,
              ska vi ha en pension också! Då är det nästan för sent att göra
              något åt den ekonomi som vi ska få på ålderdomen.
            </seg>
            <seg n="55cac833">
              Vi har en myndighet i dag som heter Pensionsmyndigheten som är
              väldigt bra. Den har enbart att förvalta, ta hand om och ge information
              om pensionerna. Det är väldigt bra. De har ju fått till uppgift
              från oss i Pensionsgruppen att tydliggöra det orange kuvertet,
              det kuvert som ingen säger sig öppna ens en gång. Gör man det
              mer informativt och mer lättillgängligt förstår gemene man också
              vad pensionen är och hur den fungerar.
            </seg>
            <seg n="55340516">
              Dessutom ska Pensionsmyndigheten via mejl, telefon och också
              via personliga möten hjälpa personer att fundera över hur de bäst
              kan förvalta sina pengar för att få en bättre pension. Vi har
              något som heter minpension.se som alla har möjlighet att gå in
              på nätet och titta på. Där har vi från Pensionsgruppen sagt att
              vi vill ha med alla aktörer som medverkar till våra pensioner
              för att vi ska kunna samla all information på ett enda ställe.
            </seg>
            <seg n="4eb05ae3">
              Man talar oftare om pensionerna nu. Det är ingen liten hemlighet
              längre. Jag håller verkligen med Kurt Kvarnström om att det är
              viktigt att vi inte sitter i vår lilla klubb, Pensionsgruppen,
              och pratar om pensionerna utan att vi tar diskussionen brett med
              fackföreningar, pensionsorganisationer och människor i allmänhet.
              Det är viktigt.
            </seg>
            <seg n="581315de">
              Vi centerpartister vill framför allt att det ska vara den lägsta
              pensionen som ska höjas, den som inte grundar sig på inkomst,
              den så kallade garantipensionen. Det är viktigt att den höjs,
              för det är de personerna som har allra lägst pension.
            </seg>
            <seg n="454efd07">
              Förslaget är att man ska göra det nu genom att höja bostadstilläggen.
              Det, herr talman, anser vi i Centern inte är det allra bästa sättet,
              men det är ändå ett sätt som vi har gått med på. Vi vill i stället
              höja garantipensionen så att man får välja själv vad man ska använda
              sin pension till. Har vi inte ett bostadstillägg får vi heller
              ingen höjd pension. Alla söker inte bostadstillägg. Alla vet inte
              ens en gång att man har möjligheten. Därför slår inte detta igenom
              hos alla pensionärer som behöver den här extra förstärkningen.
            </seg>
            <seg n="1b083fe3">
              I flera år har vi medverkat till att garantipensionen har höjts.
              Det är totalt med nästan 6 000 kronor per år för de pensionärer
              som har de lägsta pensionerna, det vill säga 150 000 kronor om
              året eller lägre. Nästa år innebär höjningen ytterligare drygt
              1 000 kronor, vilket vi har hört tidigare.
            </seg>
            <seg n="f356f8e5">
              För att nämna något om inkomstpensionen, som har varit mest på
              tapeten i debatten, kan jag notera att Vänsterpartiet i sin reservation
              säger att vi inte har något stabilt system. Jag skulle vilja säga
              tvärtom. Vi har ett väldigt stabilt pensionssystem. Tack vare
              den funktion det har med bromsen har det nu när det har varit
              svåra tider visat sig att vi har fått ut vår pension i alla fall,
              och vi har inte nallat av kommande generation utan vi har sett
              till att ge ut de pengar vi har till pensionärerna nu. Det är
              att bevisa att vi har ett stabilt system.
            </seg>
            <seg n="168e11b7">
              Man kan ju verkligen undra, Wiwi-Anne Johansson och Vänsterpartiet,
              varifrån staten skulle få sina pengar om vi inte hade det system
              vi har i dag. Skulle vi ta av våra skattepengar, och var får vi
              våra skattepengar ifrån?
            </seg>
            <seg n="1b4a1424">
              Vi har ett stabilt system. Men det finns mycket att fundera över
              i det system vi har i dag. Vi har ju hört av de övriga talarna
              att vi jobbar med det. Vi måste se till att vi har en längre arbetstid,
              eller rättare sagt att vi ökar ut vår arbetstid över huvud taget.
              Hur kan vi få våra ungdomar att börja jobba tidigare? I dag etablerar
              man sig på arbetsmarknaden när man är 27 år. Tänk om vi kunde
              få våra ungdomar att börja jobba fem år tidigare. Det skulle vara
              himla viktigt. Kanske man skulle titta på ett treterminssystem
              för att möjliggöra det.
            </seg>
            <seg n="b1be734b">
              Arbetsmiljön är också viktig, och vårt socialförsäkringssystem
              som bara gäller tills vi fyller 65 år måste vi också förbättra
              för att stimulera folk att vilja jobba längre. Centern har föreslagit,
              herr talman, att alla som fyller 65 år skulle få en F-skattsedel.
              Det kanske inte vore så dumt för att möjliggöra att jobba i den
              takt man själv skulle vilja.
            </seg>
            <seg n="bf214228">
              Pensionsgruppen har som sagt tillsatt utredningar, och dem har
              vi hört om. Därför avslutar jag det här anförandet, herr talman,
              med att säga att vi har ett bra system som vi ska vårda ömt, förbättra
              och förbättra men vårda ömt.
            </seg>
          </u>
          <note n="589a938c">
            Jag yrkar bifall till förslaget i betänkandet och avslag på samtliga
            motioner och reservationer.
          </note>
          <note n="d97523ff">
            I detta anförande instämde Finn Bengtsson, Eva Lohman och Gunilla
            Nordgren (alla M) samt Ulf Nilsson (FP) och Lars Gustafsson (KD).
          </note>
          <note type="speaker" n="6775a0a7">
            Anf. 166 LARS GUSTAFSSON (KD):
          </note>
          <u who="lars_gustafsson_67f4c5" xml:id="i-ef0e3a164982e107-0" n="630136c8" next="i-cbb3e54e0e12ab5d-0">
            <seg n="f35d2bcf">
              Herr talman! Som sista anmälde talare i det här ärendet kan jag
              säga att pensionssystemet rent tekniskt sett är till för nördar
              eftersom det är så svårt att förstå. Men för pensionärer är det
              till för att vara stabilt så att de vet vilka inkomster de får
              framöver. Det är också enkelt att förklara att om vi ska ha ett
              stabilt system måste inkomster och utgifter gå ihop. Det går inte
              att betala ut mer ur ett system än vad det finns i det. Jag kan
              inte se något annat sätt än att antingen ha ett fonderat system,
              och då finns det något att tillgå, eller att det ska vara ett
              balanserat system, som vi har, som väger tillgångar och utgifter.
              Jag tror att det för många länder är avgörande för framtiden hur
              stabilt pensionssystem de kan skapa.
            </seg>
            <seg n="11e35633">
              Sverige har ett av de mest stabila systemen i världen. Vi kan
              se andra länder i världen där pensionssystemen ifrågasätts. Finns
              det över huvud taget något att betala ut om ett antal år? Det
              är viktigt att komma ihåg. Det är därför också viktigt att pensionssystemen
              inte hänger fritt i luften utan också har en koppling till hur
              den ekonomiska situationen i varje nation ser ut.
            </seg>
            <seg n="56fad0bc">
              Jag ska koncentrera mig på att tala om framtida frågor. Jag behöver
              inte göra en historisk återblick, det har Lars-Arne gjort väl,
              men jag kan titta på utmaningen hur vi i framtiden ska få tillräckligt
              höga intäkter, ett avgiftsunderlag, och många arbetade år för
              att vi ska få en vettig pension. Systemet kan i sig vara balanserat
              men ge så pass låga pensioner att det inte väcker tilltro hos
              pensionärerna eller befolkningen. Det är de framtidsfrågorna som
              Pensionsgruppen sysslar med. Vi tittar på fondfrågorna. Vi tittar
              på utredningar om åldersrelaterade frågor. Det gäller inte bara
              åldersrelaterat uppåt utan även nedåt. Precis som Kurt Kvarnström
              så förtjänstfullt framförde vet vi att systemet riggades för att
              arbetskraften ska arbeta en viss tid. Det var den tiden som beräkningarna
              gjordes på. Därför är det viktigt att stora satsningar görs på
              ungdomsarbetslösheten. Det är också en viktig faktor för att få
              ett bra pensionssystem framöver.
            </seg>
            <seg n="0d3b90ca">
              Det finns en sak i samhället som vi måste ändra på som också
              är kopplad till den tidigare debatten om sjukförsäkringen, nämligen
              att många människor tyvärr har gått kvar på arbetsplatser och
              blivit utbrända i onödan när de egentligen skulle ha fått möjlighet
              att byta till ett annat arbete. Då hade de haft möjlighet att
              arbeta kvar längre i arbetslivet. Det ser vi effekten av. Tyvärr
              kommer många att på grund av tidiga pensioneringar att ha mycket
              låga pensionsinkomster, vilket också är ett bekymmer.
            </seg>
            <seg n="e0c8186f">
              Det som är glädjande, herr talman, är att antalet garantipensionärer
              faktiskt sjunker framöver. Låt oss hoppas att vi kan arbeta för
              att vi ska minska antalet som behöver garantipensionen. Givetvis
              måste vi kristdemokrater och Alliansen se till att även dessa
              har vettiga levnadsomständigheter. Det är också därför vi har
              siktat på skatteprofilen och de historiska skattesänkningarna
              de senaste tre fyra åren. Vi har sänkt skatten för pensionärer
              med sammanlagt 12,8 miljarder. Det är bra gjort med tanke på att
              vi är inne i den andra ekonomiska krisen. Vi kristdemokrater har
              drivit på att det ska bli ytterligare sänkningar.
            </seg>
            <seg n="cad7a8f2">
              Vi tror också att det förbättrade bostadstillägget för pensionärerna
              med 170 kronor i månaden träffar selektivt säkert dem med de lägsta
              inkomsterna. Det är därför som jag tycker att stödet är bra, även
              om jag skulle vilja se en total förbättring för garantipensionärerna.
              Jag tror att vi träffar väl. Vi bör också påpeka att äldreförsörjningsstödet
              kommer också att höjas så att vi hjälper dem som har det allra
              mest knapert.
            </seg>
            <seg n="99877675">
              En annan fråga på pensionsområdet man sällan talar om i debatten
              är att många människor inte har en medfödd förmåga att arbeta,
              men de måste ändå ha rätt att få en vettig inkomst. Det tillhör
              människovärdet att ha en rättvisa även på det området. Därför
              behöver vi alla gemensamt bidra efter förmåga att arbeta och försörja
              oss och därmed betala in till pensionssystemet.
            </seg>
            <seg n="46aacff6">
              Jag säger detta inte minst för att det finns flera grupper som
              tyvärr kommer för sent in på arbetsmarknaden eller där det tar
              tid för dem att komma in. Jag tänker exempelvis på de nya svenskarna.
              De måste komma in tidigare på arbetsmarknaden för att skaffa sig
              ett eget pensionsunderlag. Här finns en stor utmaning. Det finns
              många försyndelser under lång tid som har bidragit till att de
              har hamnat i ett utanförskap, vilket är olyckligt. Därför måste
              vi arbeta vidare på många fronter för att minska segregeringen
              i samhället.
            </seg>
            <seg n="a7b430f3">
              Med detta väljer jag att avsluta mitt anförande och yrka bifall
              till förslaget i betänkandet. Jag konstaterar att jag har underskridit
              talartiden med 20 procent!
            </seg>
          </u>
          <note n="462f3d84">
            I detta anförande instämde Eva Lohman, Gunilla Nordgren och Lars-Arne
            Staxäng (alla M) samt Ulf Nilsson (FP) och Solveig Zander (C).
          </note>
          <u who="lars_gustafsson_67f4c5" xml:id="i-cbb3e54e0e12ab5d-0" n="630136c8" prev="i-ef0e3a164982e107-0">
            <seg n="ccc39fc0">
              Utgiftsområde 12 Ekonomisk trygghet för familjer och barn
            </seg>
          </u>
          <note type="speaker" n="f6fa07d9">
            Anf. 167 ANNELIE KARLSSON (S):
          </note>
          <u who="annelie_karlsson_0f140d" xml:id="i-1ce0bbb68c82d346-0" n="1cd22700">
            <seg n="3fc16ef1">
              Herr talman! För två veckor sedan var jag på en förskola i Kristianstad.
              Det var en helt vanlig dag på förskolan men det var en ovanlig
              dag för mig. Det var många år sedan jag besökte ett dagis, ända
              sedan min son började skolan för många år sedan.
            </seg>
            <seg n="7be608e3">
              Alla vi som har haft eller har barn på dagis vet att dagarna
              kan börja knöligt. På morgonen är det mycket som ska hinnas med,
              och det är mycket stress och jäkt innan man är på plats. När man
              väl är där väntar en fantastisk personal på barnet. Barnet ger
              mamma eller pappa en kram, puss och säger hej då. Sedan startar
              dagen där. Barnen kliver in i sin vardag, och det är som en vanlig
              dag på jobbet för dem.
            </seg>
            <seg n="64bf4cd8">
              När jag var på förskolan fick jag många nya kompisar den dagen.
              Ungar är härligt spontana. De kollar på en några minuter, och
              sedan kör de. Vi läste, lekte, åt och myste tillsammans. När vi
              lekte koka spagetti låg alla ungarna i en hög på mattan och kokte
              så att det rök alla tillsammans, oavsett vilken situation familjen
              hade därhemma. När vi lekte den där leken att hitta en stol när
              musiken tystnar var alla med. Någon var vinnare, och någon var
              förlorare, men alla var med på lika villkor, oavsett familjens
              förutsättningar.
            </seg>
            <seg n="111f8c63">
              En del av barnen på förskolan hade särskilda behov. Men det spelade
              liksom ingen roll i leken om man hade en cp-skada, var autistisk
              eller hade dålig syn. I leken var man med helt utifrån sina egna
              förutsättningar, och man delade den upplevelsen med alla de andra
              barnen. Då är det naturligtvis självklart viktigt att det finns
              tillräckligt med personal, kunskap och engagemang. Personalen
              jag hade förmånen att jobba tillsammans med var fantastisk. De
              var så fyllda av energi. En bra förskola skapar en bra grund för
              våra ungar, och en bra förskola är en enormt viktig pusselbit
              i barnfamiljers vardag.
            </seg>
            <seg n="89d422f6">
              Men i fikarummet på förskolan uppstod plötsligt ett problem.
              En förskollärare från en annan avdelning kom in och berättade
              att hon hade upptäckt att ett barn hade löss. Alla vi som har
              eller har haft barn på dagis eller i skolan vet att det inte är
              helt ovanligt, men det måste så klart behandlas. Här uppstod problemet.
              Mamman till barnet hade absolut inga pengar alls för tillfället.
              Medlet som måste användas för att behandla lössen kostar pengar.
              Vad gör man då? Så klart kan man inte ha barnen kvar på förskolan
              med löss. Det förstår var och en. Men lika självklart är att inget
              barn ska behöva ha lössen kvar i huvudet. Detta måste behandlas
              illa kvickt. Utan pengar, inget lusmedel.
            </seg>
            <seg n="a6352f19">
              Herr talman! År 2011, i välfärdslandet Sverige, tvingas barn
              att ha lössen kvar för att en del människor har blivit så fattiga.
              Det är faktiskt inte värdigt vårt land. Om barns föräldrar har
              jobb eller inte har jobb, om barns föräldrar inte längre har rätt
              till sjukersättning eller arbetslöshetsförsäkring, eller vilken
              anledning det än vara månde att pengarna är slut och plånboken
              är tom, är det inte värdigt vårt välfärdsland att vi ska ha de
              problemen. Att bekämpa barnfattigdomen är vårt viktigaste uppdrag
              i barn- och familjepolitiken.
            </seg>
            <seg n="614e8144">
              Den jämställda förskolan och skolan är inte alltid så jämställd
              som vi skulle önska. Även om skollagen är tydlig förekommer det
              att en del familjer får hem ett inbetalningskort och förväntas
              delfinansiera skolverksamhet som absolut ska vara för var och
              en och avgiftsfri. Ingen av oss tror väl att det är sant när barn
              säger att de inte hänger med på skolresan för att de inte gillar
              att åka buss? Och ingen tror väl att någon har oturen att alltid
              vara krasslig när en avgift är på agendan i skolan?
            </seg>
            <seg n="cdf38cd4">
              Nej, det är väl känt för oss att många barnfamiljer sliter för
              att få vardagen att gå ihop och ekonomin att räcka till. Många
              har inte den marginalen att de kan lägga några hundralappar till
              skolan, som alltså enligt skollagen ska vara avgiftsfri. Det är
              vårt gemensamma ansvar att se till att skolorna följer lagen och
              inte tar ut avgifter. Alla barn har nämligen rätt till samma förutsättningar
              oavsett föräldrarnas plånböcker. Det är också viktig familjepolitik.
            </seg>
            <seg n="f81abc49">
              För de flesta barnfamiljer är vardagen ett pussel. Ibland passar
              bitarna bra och det går lätt att få ihop bilden blir helt perfekt.
              Men ofta är det svårare. Då passar inte alltid bitarna ihop. Ibland
              kanske det fattas bitar, och ibland kanske någon kastar in en
              bit som inte tillhör pusslet från början. Hux flux blir det helt
              omöjligt att få ihop det.
            </seg>
            <seg n="64c6b607">
              Att använda fil och sandpapper ger inget bra resultat när man
              pusslar, och det är samma sak i familjelivet. Det måste vara enkelt,
              bitarna måste passa och det fungerar allra, allra bäst när vi
              pusslar tillsammans.
            </seg>
            <seg n="533df705">
              I familjelivets pussel handlar det om jobben. Att ha ett jobb
              är en viktig bit. Men det handlar också om att ha fungerande arbetstider
              och att jobben ger en lön man kan leva av.
            </seg>
            <seg n="5bbadf68">
              När man får barn finns föräldraförsäkringen, som skapar bra förutsättningar
              för familjens start. Vi socialdemokrater vill dock se föräldraförsäkringen
              i tre bitar en för mamma, en för pappa och en man delar lika utifrån
              familjens förutsättningar. Att politiskt stimulera ett jämnare
              uttag av föräldraförsäkringen är ett led i det jämställda föräldraskapet.
              Vi vet nämligen att barn mår väl av en vardag med både sin mamma
              och sin pappa. För barnens skull måste vi tillsammans fundera
              över hur vi bäst ser till att barn får rätten till båda sina föräldrar.
            </seg>
            <seg n="45f90313">
              För att en småbarnsförälder ska klara jobbet är förskolan en
              avgörande pusselbit. Den ska inte bara vara trygg och bra för
              barnen, utan den måste också vara tillgänglig när man behöver
              den. Därför måste vi se till att det finns dagis även på kvällar
              och helger för dem som behöver det. En väl utbyggd och fungerande
              förskola skapar en bra grund för barnen.
            </seg>
            <seg n="58d05bd2">
              Vi socialdemokrater ser inte alls vårdnadsbidraget som alternativ.
              Det verkar i helt fel riktning, och vi tror inte på den modellen.
              I alla andra sammanhang pratar vi om arbetslinjen. Vårdnadsbidrag
              motverkar det jämställda föräldraskapet och den jämställda arbetsmarknaden,
              och det har dessutom en inlåsningseffekt inte minst när det gäller
              invandrarkvinnor. Resultatet visar faktiskt att väldigt få tycker
              att det är ett bra alternativ. Inte ens alla regeringspartier
              står upp för vårdnadsbidraget som en bra modell i familjepolitiken.
            </seg>
            <seg n="b919b988">
              Barn blir sjuka då och då. En del har ont i öronen med jämna
              mellanrum, andra har snuva och några har tyvärr problem som kräver
              längre frånvaro- och sjukperioder. Oavsett om barnen är sjuka
              ett par dagar eller under en längre tid är det självklart att
              det ska finnas en ekonomisk trygghet när man är hemma och tar
              hand om dem. Därför behöver vi höja taket i den tillfälliga föräldrapenningen,
              så att inte barnens sjukdom dessutom blir ett ekonomiskt problem
              för familjen.
            </seg>
            <seg n="2734e948">
              Varje viktigt trygghetssystem vi har byggt upp i det här landet
              är till för dem som behöver det och ska vara en inkomsttrygghet
              när någonting händer. Att använda denna möjlighet när det inte
              finns behov är självfallet helt fel, och vi ska så klart göra
              vad vi kan för att se till att det inte missbrukas. Men att låta
              personalen på förskolorna agera kontrollanter känns som ett resursslöseri
              med duktiga pedagoger. Det måste finnas andra, enklare och mer
              träffsäkra sätt att kontrollera att rätt personer får rätt till
              ersättning.
            </seg>
            <seg n="2c22d03f">
              I barns uppväxt varierar behoven över tid, och det är självfallet
              stora skillnader mellan barn och deras familjer. Vi socialdemokrater
              tror på en mer flexibel föräldraförsäkring där man inom ramen
              för dagens föräldrapenning skulle kunna ta ut dagar upp till att
              barnet fyller 16 år. En viktig pusselbit är nämligen tid, och
              många känner att den biten är för liten och inte räcker till.
            </seg>
            <seg n="d69465d0">
              Barnbidraget är en pusselbit som utjämnar skillnader mellan familjer
              med barn och familjer utan barn. Med tanke på det jag tidigare
              nämnde om behovet av ett jämställt föräldraskap borde staten här
              vara tydlig och dela barnbidraget mellan föräldrarna. Eftersom
              barnbidraget är till för barnet och ska följa barnet borde vi
              inte diskriminera någon förälder på grund av kön.
            </seg>
            <seg n="db768609">
              I familjepolitiken finns generella problem, och dem kan vi klara
              med generella lösningar. Det krävs dock särskilda lösningar för
              en del familjer. Underhållsstödet är en viktig pusselbit. Ensamstående
              föräldrar är ekonomiskt utsatta, och vi socialdemokrater vill
              att det görs en översyn av underhållsstödet. Alltför många barn
              med ensamstående föräldrar lever i fattigdom, och detta måste
              vi ta på allvar. Det är inte värdigt vårt välfärdsland att våra
              ungar har så olika uppväxtvillkor.
            </seg>
            <seg n="c84ce198">
              Herr talman! När familjer pusslar har de olika ingångar. Många
              kan välja motiv, och de kan välja storlek på pusslet. En del får
              bara ett pussel de förväntas lägga, och i en del familjer hjälps
              man åt medan det i andra familjer är någon som förväntas fixa
              det helt på egen hand. Politikens ansvar är att se till att det
              finns tillräckligt med bitar och att skapa förutsättningar så
              att bitarna passar ihop. Det handlar nämligen om barnen. Barnen
              är vår framtid, och vi måste lägga det välfärdspussel som ger
              alla barn en bra start i livet.
            </seg>
            <seg n="799b184d">
              Herr talman! Även om vi självfallet står bakom alla våra reservationer
              yrkar jag här bifall enbart till reservationerna 33 och 42.
            </seg>
          </u>
          <note type="speaker" n="e1272551">
            Anf. 168 MAGNUS EHRENCRONA (MP):
          </note>
          <u who="magnus_ehrencrona_161a69" xml:id="i-2dee6a424d62eba9-0" n="52214f4e">
            <seg n="bd17621e">
              Herr talman! Ett barn kan inte välja sina föräldrar. Politikens
              uppgift måste vara att kompensera detta, så att alla barn ges
              en sjyst chans att utvecklas på jämlika villkor och får en bra
              start i livet.
            </seg>
            <seg n="299fde5c">
              Jag har personligen i min omgivning sett hur svårt det kan vara
              att klara sig på dagens grundnivå, som är 180 kronor per dag före
              skatt. Min familj har skänkt en del gamla barnkläder till mindre
              bemedlade. Tänk er vilken hemsk känsla av att inte räcka till
              som det är för ganska många föräldrar i dagens Sverige att inte
              kunna köpa det mest nödvändiga till ungarna! Visst skulle ni känna
              er illa till mods om ni inte var säkra på att kunna uppfylla något
              av de önskemål barnen skrivit på sin önskelista inför julen?
            </seg>
            <seg n="fe660ef6">
              Herr talman! Vi miljöpartister menar att regeringens familjepolitiska
              mål inte sätter barnens behov av ekonomisk och social trygghet
              främst. Ej heller fokuserar deras mål på att minska ekonomiska
              skillnader mellan de familjer som har barn och de familjer som
              inte har det. Miljöpartiet föreslår därför att målet i stället
              ska formuleras enligt följande:
            </seg>
            <seg n="a88a86d6">
              Familjepolitiken ska ge förutsättningar för goda ekonomiska och
              sociala levnadsvillkor för alla barnfamiljer. Skillnaderna i de
              ekonomiska villkoren mellan familjer med och utan barn ska minska
              och jämställdhet mellan könen ska uppmuntras inom ramen för den
              generella politiken.
            </seg>
            <seg n="b6f623f3">
              Herr talman! Vi vill i vårt budgetalternativ höja grundnivån
              i föräldraförsäkringen så att alla nyblivna föräldrar oavsett
              tidigare situation ska kunna komma upp i den nivå som motsvarar
              det så kallade golvet i arbetslöshetsförsäkringen. Grundnivån
              i föräldraförsäkringen är i dag som sagt 180 kronor per dag, och
              skulle då omräknat bli motsvarande 229 kronor per dag.
            </seg>
            <seg n="29dc9220">
              De flesta barn bor efter en separation mellan föräldrarna hos
              mamman. Det underhållsstöd som Försäkringskassan betalar ut till
              en del av dessa barn för att kompensera försörjningsbortfallet
              har sedan 1994 bara höjts en enda gång, med 100 kronor. Det innebär
              en kraftig urholkning av realvärdet på underhållsstödet. Detta
              har främst drabbat hushållstypen ensamstående kvinnor med barn.
              Miljöpartiet har därför ett förslag i årets alternativa statsbudgetförslag
              om att höja detta med 150 kronor per månad från nästa år.
            </seg>
            <seg n="91d3152c">
              Herr talman! Ett centralt syfte med trygghetssystemen har varit
              en solidarisk omfördelning i Sverige mellan barnfamiljer och andra
              grupper samt över individens livscykel. Vi miljöpartister menar
              att regeringen har tagit bort den omfördelande ambitionen för
              den ekonomiska familjepolitiken. Det kan inte tolkas på så många
              andra sätt än att man inte aktivt vill jobba mot ökade klyftor.
            </seg>
            <seg n="7a18b368">
              Miljöpartiet vill som sagt revidera målet så att den ekonomiska
              familjepolitiken ska motverka ekonomiska orättvisor men också
              tydligt slå fast att även jämställdhet ska ingå i målet.
            </seg>
            <seg n="74d809f1">
              Herr talman! Jag står givetvis bakom alla gröna reservationer,
              men för tids vinning yrkar jag här bifall endast till reservation
              nr 21 om målet i familjepolitiken.
            </seg>
          </u>
          <note type="speaker" n="624414e3">
            Anf. 169 ERIK ALMQVIST (SD):
          </note>
          <u who="unknown" xml:id="i-24223ac54a8841e7-22" n="9161e34d">
            <seg n="65ff44ca">
              Herr talman! Jag vill börja med att yrka bifall till reservationerna
              22, 25, 30, 36 och 43. Med tanke på hur mycket klockan är ska
              jag försöka hålla mig lite kort och fokusera på våra reservationer.
            </seg>
            <seg n="c924e2f0">
              Jag konstaterar att familjen är samhällets grundpelare. Det är
              en entitet som det är viktigt att vi värnar, vårdar och främjar.
              Det är viktigt att vi ser till att skapa bra förutsättningar för
              familjebildning i Sverige, eftersom det är kommande generationer
              som ska bära samhället i framtiden.
            </seg>
            <seg n="3c56ab84">
              Det gläder mig därför att kunna bifalla eller senare i kammaren
              rösta för KD-motionen Sf305, som går ut på att öka nativiteten
              i samhället. Kristdemokraterna adresserar i motionen problemet
              med att förstagångsföderskor i Sverige blir allt äldre, vilket
              är något som har lett till en kraftigt ökande ofrivillig barnlöshet.
            </seg>
            <seg n="3e2ebb28">
              Vi tycker som sagt att det är viktigt att underlätta familjebildning.
              Det innebär att vi vill ge allt fler människor förutsättningar,
              både ekonomiskt och regelmässigt, att bilda familj i det skede
              då man vill i livet men också forma sin tillvaro på det sätt som
              passar den egna familjen. Det kan ju som bekant skilja sig.
            </seg>
            <seg n="5845cde7">
              Därför föreslår vi en rad reformer inom föräldraförsäkringen.
              Vi vill höja själva ersättningen i föräldraförsäkringen med totalt
              2,1 miljard under budgetperioden. Vi har som målsättning att föräldraförsäkringen
              ska motsvara 90 procent av SGI på sikt.
            </seg>
            <seg n="413dd59c">
              Vi vill ta bort kvoteringen. Jag vill uppehålla mig lite vid
              den här punkten. Jag tycker att det är minst sagt anmärkningsvärt
              att vi har en regering som i alla fall i någon mening utger sig
              för att vara höger samtidigt försvarar ett system som kvoterar
              dagar för våra föräldrar. Man bestämmer och pekar med hela handen
              från regeringens sida, från statens sida, för att styra hur svenska
              föräldrar ska fördela tiden med och uppfostra sina barn. Man beskattar
              familjer och betalar tillbaka mer i stöd till de föräldrar som
              dessutom följer regeringens påbud extra väl och kvoterar extra
              mycket. Jag tycker att det är illa nog med kvotering till bolagsstyrelser,
              universitet eller vad det nu må vara. Men det är helt horribelt
              att man går in och styr familjer på det här sättet. Vi föreslår
              som sagt att vi avskaffar kvoteringen, de 16 öronmärkta dagarna,
              och att vi slopar jämställdhetsbonusen.
            </seg>
            <seg n="8cd0df42">
              Vidare vill vi utöka vårdnadsbidraget. Även det är en viktig
              reform för familjens valfrihet och för att göra familjebildningen
              mer tillgänglig för fler.
            </seg>
            <seg n="591d5b06">
              Det är inte sant, som har sagts tidigare i den här talarstolen
              från Socialdemokraterna, att vårdnadsbidraget skulle späda på
              segregationen. Det är tvärtom. Om vi ser till välfärdskonsumtion
              över lag är medborgare och personer med invandrarbakgrund generellt
              överrepresenterade. Men när det kommer till vårdnadsbidraget är
              överrepresentationen helt försumbar, knappt mätbar. Det är alltså
              en obetydlig skillnad i bakgrund och uttag av vårdnadsbidrag.
              Dessutom har man helt fel när man säger att det skulle vara en
              kvinnofälla. Det är nästan tre gånger vanligare att män tar hand
              om vårdnaden av barn genom vårdnadsbidraget än vad det är genom
              förskolan, så det är snarare en jämställdhetsreform, om man nu
              ska se det i det perspektivet.
            </seg>
            <seg n="3b48b12a">
              Vi har också med en annan jämställdhetsfråga: barnbidraget, som
              vi föreslår ska ha som utgångspunkt att fördelas mellan vårdnadshavarna
              och inte som i dag gå till den ena föräldern, i första hand efter
              kön.
            </seg>
            <seg n="545a0822">
              Vi har också uppmärksammat problemet att de familjer som oftare
              än andra är resurssvaga är just familjer där det finns en ensamstående
              förälder det är inte alla familjer som består av två föräldrar.
              Där ser vi att de ekonomiska svängrummen har krympt och är alltför
              snäva i dag. Vi vill höja underhållsstödet med 1 ½ miljard kronor
              under budgetperioden. Och vi vill höja bostadsbidraget riktat
              till ensamstående med 1,1 miljard under budgetperioden.
            </seg>
            <seg n="019abe9e">
              Sverige har i dag, herr talman, en med europeiska mått ganska
              hög nativitet eller en av de allra högsta. Trots det ligger vi
              en bit under de 2,1 barn per kvinna som är jämviktspunkten för
              när en befolkningsmängd upprätthålls. Vi tror att vår åtgärd är
              en bra bit på vägen för att ytterligare underlätta för fler att
              bilda familj då det i livet passar en, om man känner för det.
            </seg>
            <seg n="a953c79a">
              Med detta vill jag återigen yrka bifall till våra reservationer.
            </seg>
          </u>
          <note type="speaker" n="95addcf9">
            Anf. 170 MAGNUS EHRENCRONA (MP) replik:
          </note>
          <u who="magnus_ehrencrona_161a69" xml:id="i-2dee6a424d62eba9-1" n="52214f4e">
            <seg n="23fe55c1">
              Herr talman! Jag skulle vilja ställa en fråga till Erik Almqvist
              om motionen som han framhöll, Sf305 från Tuve Skånberg, Kristdemokraterna.
              Står ni i Sverigedemokraterna bakom hela texten i motionen?
            </seg>
          </u>
          <note type="speaker" n="cf0baad8">
            Anf. 171 ERIK ALMQVIST (SD) replik:
          </note>
          <u who="unknown" xml:id="i-24223ac54a8841e7-23" n="9161e34d">
            <seg n="a3525ba5">
              Herr talman! Vi ställer oss bakom det som står i förslaget till
              riksdagsbeslut, det vill säga: Riksdagen tillkännager för regeringen
              som sin mening vad som anförs i motionen om resurser till barnfamiljerna.
            </seg>
            <seg n="2a819ddb">
              Ja, det som anges i motionen om resurser till barnfamiljerna
              står vi bakom.
            </seg>
          </u>
          <note type="speaker" n="fc70441e">
            Anf. 172 MAGNUS EHRENCRONA (MP) replik:
          </note>
          <u who="magnus_ehrencrona_161a69" xml:id="i-2dee6a424d62eba9-2" n="52214f4e">
            <seg n="6216e4b0">
              Herr talman! Okej, det var intressant, för i hemställanspunkten
              i motionen står det: Riksdagen tillkännager för regeringen som
              sin mening vad som anförs i motionen om resurser till barnfamiljerna.
              Jag ska citera vad som står i sista stycket i motionen: Det är
              dessutom viktigt att värna den öppenhet mot utlandet som regeringen
              fört oss in på och fortsätta med vår generösa invandringspolitik.
              Det har en positiv utveckling på befolkningsutvecklingen. Arbetskraftsinvandringen
              har varit betydelsefull för Sverige historiskt sett och lär kunna
              komma att bli det igen.
            </seg>
            <seg n="18bbd8ac">
              Det är mycket intressant att ni yrkar bifall till en motion med
              den andemeningen i brödtexten. Det tror jag att det är fler som
              får anledning att notera. Har ni verkligen varit medvetna om den
              skrivningen?
            </seg>
          </u>
          <note type="speaker" n="2975f695">
            Anf. 173 ERIK ALMQVIST (SD) replik:
          </note>
          <u who="unknown" xml:id="i-24223ac54a8841e7-24" n="9161e34d">
            <seg n="26700ee9">
              Herr talman! Vi har varit fullt medvetna om den skrivningen i
              motionen. Men som jag sade är förslaget till riksdagsbeslut det
              som anförs i motionen om resurser till barnfamiljer. Det här anges
              inte ens i brödtexten som en resurs till barnfamiljer i Sverige,
              så jag har svårt att se hur det skulle hamna inom det uppdrag
              som motionen innebär till regeringen.
            </seg>
            <seg n="77fd40d4">
              Om jag ska göra något slags personlig reflexion, och det tror
              jag att vem som helst läser den här motionen skulle göra, är det
              att den sista meningen inte passar in med resten av texten. Det
              finns egentligen inget samband. Jag uppfattar det som ett sätt
              att förklara att man tänker politiskt rätt, så som man ska, att
              man har lagt till ett stycke som över huvud taget inte har med
              vare sig själva yrkandet eller andemeningen i övrigt i motionen
              att göra.
            </seg>
          </u>
          <note type="speaker" n="638690aa">
            Anf. 174 WIWI-ANNE JOHANSSON (V):
          </note>
          <u who="wiwi-anne_johansson_946962" xml:id="i-6f92231e2b02b16b-9" n="7ef2d2bb">
            <seg n="c3544f03">
              Herr talman! Fattiga barn i Sverige, finns de? Ja, tyvärr finns
              de, för fattiga vuxna betyder fattiga barn, barn som inte kan
              åka med på skolresa, barn till föräldrar som får problem när vinterkläderna
              är urvuxna och inga pengar finns att köpa nya för. Så ser det
              ut i dagens Sverige med massarbetslöshet. Allt fler vänder sig
              till kyrkan och andra frivilligorganisationer, och kommunernas
              utgifter för försörjningsstöd ökar.
            </seg>
            <seg n="5c715fb2">
              Fattigast av alla familjer med barn är de ensamstående, och de
              ensamstående mammorna har det allra sämst; en ensam förälder är
              oftast en kvinna. Fortfarande är det kvinnorna som har huvudansvaret
              för barnen. Fortfarande tar män som blir föräldrar bara ut drygt
              20 procent av föräldraledigheten. Jämställdhetsbonusen har många
              inte fattat vitsen med, men Alliansen försöker nu göra den moroten
              tydligare så att papporna ska förstå att även de kan vara hemma
              med sina barn om de vill. Det som är självklart för mammorna är
              i stället förhoppningar och morötter för papporna.
            </seg>
            <seg n="559c0de1">
              Hittills är resultatet av regeringens så kallade jämställdhetsarbete
              väldigt klent, och med den låga farten lär det ta drygt 30 år
              innan män och kvinnor delar föräldraledigheten lika. Under tiden
              diskrimineras kvinnorna på arbetsmarknaden och männen biter oftast
              i gräset vid vårdnadstvist. Det är avigsidorna med dagens föräldraförsäkring
              vad gäller de vuxna. Och det är fromma förhoppningar om ett mer
              jämställt liv.
            </seg>
            <seg n="d8d6f93d">
              På samma sätt som i fråga om andra försäkringar, såsom arbetslöshetsförsäkringen
              och sjukförsäkringen, måste vi politiker ta vårt ansvar för de
              långsiktiga och storskaliga effekterna av hur skattemedlen används.
            </seg>
            <seg n="dc92352f">
              Herr talman! Argumenten för att inte dela föräldraförsäkringen
              mellan föräldrarna är många. Än handlar det om amningen, än om
              inkomstförluster om pappan tvingas stanna hemma, men framför allt
              talar motståndarna om valfrihet för de enskilda familjerna ingen
              ska lägga sig i vårt familjeliv.
            </seg>
            <seg n="fba36351">
              Sverige har en av de mest generösa föräldraförsäkringarna i världen.
              Föräldrarna har tillsammans rätt till 480 dagars betald ledighet
              från arbetet för att ta hand om sina barn. Av dessa är 60 reserverade
              för varje förälder. Under resten av dagarna utgår ersättning på
              sjukpenningnivå, och det går mycket bra att pussla med dagarna
              och dela upp ledigheten mellan sig på det sätt som passar familjen
              bäst.
            </seg>
            <seg n="03cf2e35">
              Barn behöver naturligtvis nära och trygga relationer med båda
              sina föräldrar, och den relationen grundläggs tidigt i livet.
              Därför är det viktigt att båda föräldrarna tillbringar tid med
              barnet under det första året så att det från början byggs upp
              en intim och trygg relation till båda. Därför, herr talman, vill
              vi i Vänsterpartiet ha en jämställd föräldraförsäkring, en individuell
              föräldraförsäkring där föräldrarna delar lika på dagarna. Vi är
              övertygade om att det är bäst för barnen att tidigt få möjligheten
              till en nära relation med båda föräldrarna. Vi tycker att det
              är bra att föräldrarna tillsammans nu kan vara hemma i 30 dagar
              men förvånas över att det då inte blir någon jämställdhetsbonus
              för dem som tycker att jämställdhetsbonus är ett bra alternativ.
            </seg>
            <seg n="c9cb2b1c">
              Herr talman! Den absoluta motsatsen till en jämställd föräldraförsäkring
              är vårdnadsbidraget. I tre och ett halvt år har vårdnadsbidraget
              funnits i Sverige och gäller för föräldrar med barn upp till tre
              år. För 3 000 kronor i månaden kan man vårda sitt eget barn. Jag
              undrar hur många av de ensamstående mammorna som fixar hushållskassan
              med en sådan budget. Nej, då måste de nog se till att ha någon
              annan som de blir försörjda av, så som det var förr i tiden, innan
              vi marscherade och ropade och skallade om daghem åt alla.
            </seg>
            <seg n="0cb65cf4">
              Som jag sade i början av mitt anförande är det de ensamstående
              med barn, som alltså fortfarande domineras av ensamstående mammor,
              som har det allra sämst ekonomiskt av barnfamiljerna. Riktigt
              uselt är det för dem som får underhållsstöd. Underhållsstödet
              är i dag 1 273 kronor per barn. Det höjdes med en hundralapp för
              fem år sedan. Det är på tok för lite, och vi vill fortsätta att
              höja och nivåsäkra det. Vi tycker dessutom att det ska vara högre
              när barnen blir äldre och kostar mer. Därför föreslår vi att underhållsstödet
              höjs med 200 kronor för varje barn upp till 13 år och med ytterligare
              200 kronor det året barnet fyller 13, för tonåringar kostar mer.
            </seg>
            <seg n="4c4d2930">
              Herr talman! Det är inte konserverande och bakåtsträvande vårdnadsbidrag
              som familjer med barn behöver för sin ekonomiska trygghet. Det
              är arbete som behövs, med heltid som norm och deltid som möjlighet
              och med jämställda villkor för kvinnor och män. Det behövs barnomsorg
              på obekväm arbetstid och bra förskolor. Det behövs högre tak i
              föräldraförsäkringen, och vi behöver en individualiserad föräldraförsäkring
              för alla barns bästa och för jämställdheten. Det är vad barnen
              behöver, och det är vad vi alla behöver.
            </seg>
            <seg n="7009a8c4">
              För att vinna tid yrkar jag bifall endast till reservationerna
              38 och 42 men står givetvis även bakom Vänsterpartiets övriga
              reservationer.
            </seg>
          </u>
          <note type="speaker" n="48e8aafc">
            Anf. 175 ERIK ALMQVIST (SD) replik:
          </note>
          <u who="unknown" xml:id="i-24223ac54a8841e7-25" n="9161e34d">
            <seg n="f6f46ca5">
              Herr talman! Det är lika beklämmande som vanligt att höra Vänsterpartiet
              diskutera familjepolitik. Wiwi-Anne Johansson menar att svenska
              familjer inte behöver vårdnadsbidrag. Jag bara undrar varför Wiwi-Anne
              Johansson ska berätta för svenska familjer vad de behöver. Varför
              kan inte svenska familjer själva få bestämma det?
            </seg>
            <seg n="58701e1a">
              Samma sak är det när Wiwi-Anne Johansson säger att svenska familjer
              har förhoppningar om ett mer jämställt liv. Med det menar Wiwi-Anne
              Johansson att man fördelar exakt lika mycket tid till barnen.
              Återigen: Vems förhoppningar är det Wiwi-Anne Johansson talar
              om? I varenda undersökning som gjorts i modern tid vill en absolut
              majoritet av föräldrarna, av både männen och kvinnorna, inte att
              Wiwi-Anne Johansson ska bestämma hur de ska fördela sin tid med
              barnen. De vill kunna bestämma det själva. Den siffran brukar
              till och med vara högre för kvinnor än för män. Därför undrar
              jag vem det är Wiwi-Anne Johansson talar om.
            </seg>
            <seg n="e14e709f">
              Jag förstår inte den extrema paternalismen där man ska gå in
              och berätta för nyblivna föräldrar hur de ska uppfostra sina barn,
              hur de ska spendera tiden med sina barn och vilka former de ska
              använda sig av. Kan inte svenska barnfamiljer själva få bestämma
              det?
            </seg>
          </u>
          <note type="speaker" n="81ceaf81">
            Anf. 176 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-6f92231e2b02b16b-10" n="7ef2d2bb">
            <seg n="f7f65da8">
              Herr talman! När det gäller att uppfostra barnen överlåter vi
              det förstås åt föräldrarna, hur familjekonstellationen än ser
              ut. Det enda vi vet är att det är förbjudet med aga. I övrigt
              tycker vi att föräldrar ska uppfostra sina barn.
            </seg>
            <seg n="e0767482">
              Däremot har vi från samhällets sida ett ansvar att förändra,
              inte bara förvalta. Vi vill naturligtvis gå framåt. Det är klart
              att om man som Erik Almqvist och Sverigedemokraterna inte tycker
              att det är bra att vi till exempel har en jämställd arbetsmarknad
              där män och kvinnor behandlas lika förstår jag att man tycker
              att det är helt ointressant om vi har en individualiserad föräldraförsäkring.
            </seg>
            <seg n="9cd22cdd">
              Föräldraförsäkringen är mycket generös i vårt land, och det är
              jättebra. Ingen vill göra den mindre generös. Med det sagt finns
              det också en rimlighet i att man delar den mellan sig, att det
              är en individualiserad försäkring, så att båda har samma möjlighet
              att vara hemma och känslomässigt binda sig till barnet.
            </seg>
            <seg n="27ee17a0">
              Erik Almqvist säger att kvinnorna är de som kanske är mindre
              intresserade av att dela. Det är mycket möjligt att det är så,
              för de sitter på makten. I det här fallet är det ju fråga om makt,
              att vara den som har förmånen att vara hemma. Det är ingen som
              gärna släpper ifrån sig den, men om vi nu har ett så förmånligt
              system finns det ingenting som säger att vi som politiker inte
              vill gå före och säga att detta erbjuder vi. Sedan måste man naturligtvis
              ta del av det på det sätt som man själv önskar.
            </seg>
          </u>
          <note type="speaker" n="34626378">
            Anf. 177 ERIK ALMQVIST (SD) replik:
          </note>
          <u who="unknown" xml:id="i-24223ac54a8841e7-26" n="9161e34d">
            <seg n="4d2e87c2">
              Herr talman! Jag förstår fortfarande inte vem Wiwi-Anne Johansson
              talar för. Det är väl även i dag möjligt för den familj som vill
              att dela dagarna lika mellan föräldrarna. Varför ska Wiwi-Anne
              Johansson bestämma hur familjerna ska fördela föräldradagarna?
              Jag tror att Wiwi-Anne Johansson själv kan tala med sin man om
              hur de ska fördela dagarna. Jag tror att det gäller de flesta
              familjer.
            </seg>
            <seg n="7783d0c2">
              För att uppfostra sina barn krävs naturligtvis att man spenderar
              tid med barnen. Min poäng är att hur man spenderar tid med sina
              barn de första åren borde vara upp till varje familj. Det är inte
              upp till Wiwi-Anne Johansson i första hand, som jag ser det.
            </seg>
            <seg n="6a92e7de">
              När det gäller ansvar att förändra framåt undrar jag vem som
              har gett Wiwi-Anne Johansson ansvaret att ha synpunkter på hur
              andra familjer väljer att spendera tid med varandra. Vem har gett
              Wiwi-Anne Johansson i uppdrag att förhindra dem att spendera tid
              på det sätt de vill? På vilket sätt skulle det vara framåt att
              man tvingar familjer i Sverige att spendera tid med varandra på
              ett sätt som man inte själv vill utan som Wiwi-Anne Johansson
              vill?
            </seg>
            <seg n="d076b1e2">
              Jag tycker att det är bra att folk får leva som de vill så länge
              det inte går ut över andra. Jag ser ingen anledning till att politiker
              ska gå in i folks hem och styra och ställa när det handlar om
              hur de ska spendera tid med varandra. För mig är det verklighetsfrånvänt.
              Jag förstår inte vem som har gett Wiwi-Anne Johansson det ansvar
              som hon anser sig ha, vem som har gett henne uppdraget att mot
              människors vilja bestämma hur de ska leva sina liv. Jag har inte
              fått svar på frågan.
            </seg>
          </u>
          <note type="speaker" n="e87c65f1">
            Anf. 178 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-6f92231e2b02b16b-11" n="7ef2d2bb">
            <seg n="fccbbdb6">
              Herr talman! Det är naturligtvis svårt att argumentera med varandra
              när man står så långt ifrån varandra som Sverigedemokraterna och
              Vänsterpartiet gör också när det gäller familjepolitiken.
            </seg>
            <seg n="e2306ac5">
              Erik Almqvist undrar vem som har givit mig och andra politiker
              ett ansvar. Jag är en av 349 i Sveriges riksdag. Vi fattar en
              massa beslut som inkräktar på familjers liv. Det gäller till exempel
              sjukförsäkringen och utförsäkringarna som Sverigedemokraterna
              står bakom. Vi får ibland stryk när vi vill förbättra a-kassan
              till exempel. Det är väl också beslut som går in i varje familjs
              hem. Vi fattar också beslut, även om jag inte tycker att det är
              något bra beslut, om att betala ut ett vårdnadsbidrag för att
              konservera att kvinnor stannar hemma och tar hand om barnen. De
              måste då ha någon som försörjer sig; ingen kan ju leva på 3 000
              kronor i månaden och försörja sina barn. Vem ska ta ansvar för
              att kvinnor på arbetsmarknaden ska behandlas på samma sätt som
              män? Vem ska ta ansvar för att en man som blir förälder ska kunna
              ta föräldraledigt utan att bli motarbetad på sin arbetsplats?
              Vem ska ta ansvar för att det ska vara fullständigt självklart?
              Det gör man bra genom att ha en individualiserad föräldraförsäkring.
              Då behöver ingen ta hela striden. Det enda som har visat sig fungera
              ganska bra när det gäller att ta steg framåt är pappamånaderna.
            </seg>
            <seg n="02589e66">
              När politiken ingriper, vilket politiken och politikerna ska
              göra, för det saken framåt. Jag förstår att Erik Almqvist inte
              är intresserad av att man ska ha ett jämställt familjeliv.
            </seg>
          </u>
          <note type="speaker" n="907940d3">
            Anf. 179 GUNILLA NORDGREN (M):
          </note>
          <u who="gunilla_nordgren_c2faf6" xml:id="i-73881950e2ba5897-0" n="be2f57d2" next="i-ec61a0902f001f71-0"/>
          <note n="30763814">
            Herr talman! Jag börjar med att yrka bifall till förslaget i
            betänkandet och avslag på samtliga reservationer.
          </note>
          <u who="gunilla_nordgren_c2faf6" xml:id="i-ec61a0902f001f71-0" n="be2f57d2" prev="i-73881950e2ba5897-0">
            <seg n="a7f28ee1">
              Målet för utgiftsområde 12, ekonomisk trygghet för familjer och
              barn, är att ge förutsättningar för en god ekonomisk standard.
              Som några har varit inne på har hushåll med barn generellt lägre
              ekonomisk standard än hushåll utan barn. De som har det sämst
              ställt är ensamstående föräldrar med barn, i synnerhet med flera
              barn i hushållet.
            </seg>
            <seg n="f33388b1">
              Ett annat mål med regeringens familjepolitik är att underlätta
              för föräldrar att kombinera yrkesliv med familjeliv.
            </seg>
            <seg n="bd8ebaee">
              Ett tredje mål är att förbättra förutsättningarna för jämställdhet
              mellan män och kvinnor.
            </seg>
            <seg n="bc0fc8d3">
              Ett fjärde mål är ökad valfrihet och stärkt makt över sin egen
              livssituation. Där kan vi ta in vårdnadsbidraget som ni resonerade
              om tidigare. Frågan är vem som ska bestämma om man vill vara hemma
              med sina barn upp till tre års ålder.
            </seg>
            <seg n="940102b2">
              Herr talman! Jag kan konstatera att riksdagen har fattat beslut
              om en höjning av flerbarnstillägget från den 1 juli 2010. Man
              har även beslutat om en förenkling av jämställdhetsbonusen. Nu
              hoppas vi att fler kan tänka sig att använda jämställdhetsbonusen
              eftersom den har blivit väldigt mycket enklare att använda.
            </seg>
            <seg n="7437fe15">
              Riksdagen har också beslutat att föräldrar ska kunna vara hemma
              samtidigt i 30 dagar under barnets första levnadsår.
            </seg>
            <seg n="5643a437">
              Utgiftsområdet innehåller som bekant barnbidrag, föräldraförsäkring,
              underhållsstöd som jag återkommer till bidrag till adoptioner,
              barnpensioner och efterlevandestöd. Det är ett stort och brett
              område. Budgeten på detta område är på nästan 77 miljarder kronor.
            </seg>
            <seg n="de81e0cc">
              Den ekonomiska familjepolitiken är ett av många utgiftsområden
              som påverkar hushåll med barn, till exempel hög subvention av
              förskola och fritidshem, sjukvård med mera. En central del av
              den ekonomiska familjepolitiken är barnbidragen inklusive flerbarnstillägen.
              De utgör ca 35 procent av de totala kostnaderna.
            </seg>
            <seg n="4e5c53d4">
              Den ekonomiska familjepolitiken bidrar på så sätt till att höja
              den disponibla inkomsten. Barnbidragen är generella bidrag, och
              de behovsprövade förmånerna går och ska gå främst till familjer
              med låga inkomster eller stor försörjningsbörda. Barnfamiljernas
              inkomster kommer främst från arbete, vilket gör att konjunkturer
              påverkar i högsta grad. Den största inkomsten handlar om att komma
              i arbete.
            </seg>
            <seg n="887ff860">
              Herr talman! Den reala ekonomiska standarden har ökat under senare
              år, men förändringarna har varit olika. Sammanboende familjer
              med barn har en högre ekonomisk standard än ensamstående hushåll
              med barn. Betydelsen av familjepolitiken ökar ju fler barn som
              finns i hushållen. Regeringen anser därför att det är särskilt
              viktigt att följa utvecklingen för hushåll med låg ekonomisk standard,
              och denna tanke återfinns ju också i de förslag som föreligger
              här i dag, till exempel särskilt bostadsbidrag till barnfamiljer
              samt till unga utan barn. Det är en tydlig fördelningspolitisk
              inriktning.
            </seg>
            <seg n="0853b280">
              I förslagen till höjda bostadsbidrag ligger tyngdpunkten på de
              personer som behöver höjda bostadsbidrag mest, så den fördelningspolitiska
              inriktningen är tydlig. Det finns också problem. Drygt 25 procent
              av ensamstående hushåll med ett barn och av svenskt ursprung har
              relativt låg ekonomisk standard medan siffran är över 60 procent
              för motsvarande hushåll med utländsk härkomst. Då förvärvsarbete
              är den största inkomstkällan för alla hushåll är det viktigt att
              på alla sätt ge dessa människor chans till egen försörjning. Det
              är alltså större risk att hamna i en låg ekonomisk standard i
              ensamstående hushåll, och dessa ökar i antal. I dag lever nästan
              500 000 barn med särlevande föräldrar. Därför är utredningen om
              villkor med mera för särlevande föräldrar så viktig. Den syftar
              bland annat till att anpassa dagens regelverk till hur många av
              dagens familjer lever sina vardagsliv. Bland annat tas underhållsstödet
              upp. Det visar sig att omkring 40 procent skulle få ett högre
              underhållsstöd om man skrev avtal och inte gick på miniminivån.
              I de lägsta inkomstklasserna handlar det om så mycket som 90 procent.
            </seg>
            <seg n="3fe7913d">
              Det finns således mycket att fortsätta att arbeta med inom familjepolitiken
              för att göra den ännu bättre. Vi kommer att få anledning att återkomma
              i dessa frågor framöver förutom till utredningen om särlevande
              föräldrar till de uppdrag som är givna till Försäkringskassan
              och ISF. Man pratar där om överlåtelserätt av tillfällig föräldrapeng
              till annan om man är ensam och fördelning av alla föräldradagar
              om man i praktiken är ensam. Man ska titta på borttagande av vab-intyg.
              Man ska titta på om studerande ska kunna överlåta tillfällig föräldrapeng
              till någon annan. Sist men inte minst ska man titta på frågan
              om graviditetspenning. Där behövs det uppenbarligen förbättringar,
              det vill säga en anpassning till dagens arbetsmarknad.
            </seg>
            <seg n="dbccce17">
              Vi har varit inne på barnfattigdom också. Det är ett område som
              diskuteras. Där finns det också en utredning. Man kan också konstatera
              att det finns mellan 10 och 13 olika sätt att räkna på barnfattigdom.
              Men vad vi ser är att ju fler barn man har, desto större är risken
              att man hamnar i barnfattigdom. Men den absoluta fattigdomen har
              varit någorlunda konstant.
            </seg>
            <seg n="533c82c2">
              Man kan också konstatera när det gäller relativ barnfattigdom
              att om alla i ett land får det bättre men vissa får 1 000 kronor
              i månaden och vissa får 500 kronor i månaden har den relativa
              barnfattigdomen ökat, vilket är lite märkligt.
            </seg>
            <seg n="55b0a4c4">
              Jag ska inte förlänga debatten utan yrkar bifall till förslaget
              i betänkandet och avslag på reservationerna.
            </seg>
          </u>
          <note n="8240d3de">
            I detta anförande instämde Finn Bengtsson, Eva Lohman, Lars-Arne
            Staxäng (alla M), Ulf Nilsson (FP) och Solveig Zander (C).
          </note>
          <note type="speaker" n="3dff7e4d">
            Anf. 180 ERIK ALMQVIST (SD) replik:
          </note>
          <u who="unknown" xml:id="i-24223ac54a8841e7-27" n="9161e34d">
            <seg n="af926473">
              Herr talman! Jag noterar att skiljelinjen i syn på familjen i
              denna församling numera går mellan Sverigedemokraterna och de
              sju övriga partierna. Mellan Vänsterpartiet och Moderaterna finns
              det inte längre någon större skillnad i synen på familjen, utan
              skillnaden kan mätas i grader, eller rättare sagt i dagar i detta
              fall. Man får inte reda på skillnaden genom att ställa frågan
              om svenska familjer själva ska få bestämma hur många dagar de
              vill spendera med sina barn. I stället får man ställa frågan:
              Hur många dagar ska staten tillåta att svenska föräldrar själva
              får bestämma fördelningen av när det gäller att vara med sina
              barn? Då får man svaret på skillnaden mellan Moderaterna och Vänsterpartiet.
              Svaret är en siffra.
            </seg>
            <seg n="68e932bc">
              Jag bara undrar: Hur blev det så här? För 1015 år sedan skulle
              jag tro att detta hade varit otänkbart hos den dåvarande borgerliga
              majoriteten. Varför blev det så här?
            </seg>
            <seg n="d19b61c9">
              Det är samma resonemang när Wiwi-Anne Johansson talar om något
              slags ansvar att leda utvecklingen framåt genom att tvinga föräldrarna
              att fördela dagarna med sina barn på ett sätt de inte vill. Det
              ser hon som framsteg. Gunilla Nordgren, du beskriver det med samma
              ord. Du ser det som en framgång. Hur blev det så här? Det är min
              korta och enkla fråga.
            </seg>
          </u>
          <note type="speaker" n="2e6d211c">
            Anf. 181 GUNILLA NORDGREN (M) replik:
          </note>
          <u who="gunilla_nordgren_c2faf6" xml:id="i-3d4d43daa10a9ee0-1" n="be2f57d2">
            <seg n="24351e49">
              Herr talman! Vi har inte lagt fram några förslag om att öka detta
              antal dagar i föräldraförsäkringen. De 60 dagar som inte kan överlåtas
              ligger fast. Vi har inga andra förslag. Jag kan tycka att det
              är lagom. Därför förstår jag inte riktigt resonemanget. Vänsterpartiet
              vill dela 5050 i fråga om alla dagar. Det har vi inte sagt någonting
              om. Det är möjligt att du har missuppfattat mig, Erik Almqvist,
              eller också har jag uttryckt mig luddigt. Men det är svaret på
              din enkla fråga.
            </seg>
            <seg n="fff1206e">
              Vi är också för vårdnadsbidrag för att vi vill att människor
              ska kunna välja denna form om de vill. Vi tycker inte att vårdnadsbidraget
              behöver utökas för tillfället som ni vill. Men vi vill inte ta
              bort det, tvärtom.
            </seg>
          </u>
          <note type="speaker" n="eab64ea1">
            Anf. 182 ERIK ALMQVIST (SD) replik:
          </note>
          <u who="unknown" xml:id="i-24223ac54a8841e7-28" n="9161e34d">
            <seg n="85ef7c97">
              Herr talman! Gunilla Nordgren förstår inte frågan men bekräftar
              frågeställningen eftersom svaret blir just en siffra för henne.
              Ni förespråkar 60 dagar, och Vänsterpartiet förespråkar fler dagar.
            </seg>
            <seg n="f97abf4f">
              Utöver det har ni, ska jag nämna, infört en jämställdhetsbonus
              som gör att även om ni inte tvingar familjer att dela mer än 60
              dagar per förälder tar ni pengar från Sveriges alla barnfamiljer
              via skatt och fördelar dem genom en extra bonus till dem som utöver
              dessa 60 dagar fördelar så nära Vänsterpartiets önskemål som möjligt.
              Om målsättningen är att uppnå det som Vänsterpartiet vill uppnå
              genom att införa bonusar för dem som närmar sig Vänsterpartiets
              uppfattning om hur familjen ska fördela sina dagar, varför löper
              man då inte bara linan fullt ut och förespråkar samma politik
              som Vänsterpartiet? Å andra sidan, vad vet jag? Det är väl det
              som är på väg. Det är ditåt det har barkat under en längre period.
              Då är min följdfråga: När står Moderaterna på samma sida som Vänsterpartiet
              i fråga om antalet dagar? När har ni kommit fram till samma siffror?
              Hur långt har vi dit?
            </seg>
          </u>
          <note type="speaker" n="b0ec44cb">
            Anf. 183 GUNILLA NORDGREN (M) replik:
          </note>
          <u who="gunilla_nordgren_c2faf6" xml:id="i-3d4d43daa10a9ee0-2" n="be2f57d2">
            <seg n="cf22ed70">
              Herr talman! I min värld tror jag aldrig att vi möts. Vi kan
              tycka att det är lagom med de 60 dagar som gäller i dag och som
              har gällt ett tag, långt innan både du och jag hamnade i denna
              församling. Jag är inte säker på att Vänsterpartiet håller med
              dig, Erik Almqvist, om att vi är så lika.
            </seg>
            <seg n="07c1e01d">
              När det gäller jämställdhetsbonus finns det de som uppskattar
              att båda föräldrarna kan vara hemma samtidigt under den första
              perioden. Då tycker vi att de ska få lov att välja det. De tar
              ju dessa dagar från sina vanliga dagar. Det är egentligen bara
              fråga om att de gör den prioriteringen att de vill vara hemma
              tillsammans under den första kanske lite oroliga tiden då det
              kanske inte blir så mycket sömn och så vidare. Men de får inte
              fler föräldradagar då, utan de väljer att ta ut dem samtidigt.
            </seg>
            <seg n="871345aa">
              Som svar på din fråga tror jag inte att vare sig moderater eller
              vänsterpartister kommer att mötas i fråga om detta.
            </seg>
          </u>
          <note type="speaker" n="dd74e30c">
            Anf. 184 ANNELIE KARLSSON (S) replik:
          </note>
          <u who="annelie_karlsson_0f140d" xml:id="i-1ce0bbb68c82d346-1" n="1cd22700">
            <seg n="d4252560">
              Herr talman! Gunilla Nordgren talade om god ekonomisk standard,
              och vi talade om barnfattigdom. Jag blir lite nyfiken när du säger
              att det naturligtvis krävs en utredning för att man ska kunna
              bestämma var normen ska ligga, och man talar om absolut och relativ
              barnfattigdom.
            </seg>
            <seg n="bcd1fdc0">
              Då vill jag fråga dig, Gunilla Nordgren: Vad tycker du? När är
              man tillräckligt fattig för att falla inom ramen för barnfattigdom?
            </seg>
            <seg n="7d51d101">
              Min andra fråga är: Tror du, Gunilla Nordgren, att det spelar
              någon roll att människor har trillat ur sjukförsäkringen och att
              människor inte kvalificerar sig till någon arbetslöshetsersättning
              och att det hänger ihop med den ökade barnfattigdomen? Tycker
              du att det är fel siffra som används när man talar om 220 000
              barn som i dag faller inom begreppet barnfattigdom och att man
              har gjort beräkningen på fel sätt? Är de inte tillräckligt fattiga?
            </seg>
          </u>
          <note type="speaker" n="57464d5b">
            Anf. 185 GUNILLA NORDGREN (M) replik:
          </note>
          <u who="gunilla_nordgren_c2faf6" xml:id="i-3d4d43daa10a9ee0-3" n="be2f57d2">
            <seg n="3801d9dd">
              Herr talman! När det gäller underhållsstöd tar man många gånger
              till den här miniminivån på 1 279 kronor. Däremot skulle man kunna
              skriva avtal och komma överens. Det visar sig att fler barn då
              skulle få mer. Det är det som denna utredning tittar på. Detta
              har blivit normgivande, men tanken var att detta skulle vara ett
              lägsta belopp. Ni lägger fram förslag om att ni vill höja denna
              norm, medan vi kanske tycker att det vore bättre om man kunde
              få avtal mellan föräldrarna i stället.
            </seg>
            <seg n="3363d1df">
              När är man fattig? Det är fullständigt omöjligt för mig att säga
              det. Annelie Karlsson tog själv upp detta med att inte kunna följa
              med på utflykter och så vidare. Siffran 220 000 stämmer. Man kan
              säga att samhället så att säga inte har godkänt att något barn
              ska leva i barnfattigdom.
            </seg>
            <seg n="9d56c3f3">
              Men när det gäller relativ och absolut barnfattigdom tittade
              jag hur det är i min egen lilla kommun. Där var antalet omkring
              320. Men bland många familjer jobbade bägge föräldrarna i Köpenhamn
              och på Kastrup. Deras barn räknades in i denna barnfattigdom.
              Det kunde handla om piloter och alla möjliga människor som tjänar
              hur mycket som helst. Men ingen av föräldrarna deklarerade en
              inkomst i Sverige. Här fanns felkällor också.
            </seg>
            <seg n="f3c76c7b">
              Därför menar jag att även om alla i ett land får det bättre ökar
              barnfattigdomen. Det blir lite konstigt. Men 220 000 är ett absolut
              tal. Jag tror man kan säga att ingen av oss här vill att det ska
              finnas någon barnfattigdom. Där tror jag att vi har ett gemensamt
              mål.
            </seg>
          </u>
          <note type="speaker" n="01304336">
            Anf. 186 ANNELIE KARLSSON (S) replik:
          </note>
          <u who="annelie_karlsson_0f140d" xml:id="i-1ce0bbb68c82d346-2" n="1cd22700">
            <seg n="2f7361af">
              Herr talman! Jag är ganska övertygad om att majoriteten av de
              220 000 barnen vi talar om inte har föräldrar som är piloter.
            </seg>
            <seg n="dbc10893">
              Jag är också ganska övertygad om att det är ganska ointressant
              för dessa familjer att höra oss säga i debatten att vi ska utreda
              om de är tillräckligt fattiga. Jag tycker att det är ganska osmakligt,
              när vi vet att barn inte får vinterjackor och vinterskor när kylan
              kommer, att vi nu talar om att vi ska utreda om de är tillräckligt
              fattiga. Vi jämför dessa barn med barn som bor någon helt annanstans.
            </seg>
            <seg n="350d4bee">
              Ni har fört en politik under ganska lång tid som har sett till
              att vissa har blivit fattigare och att vissa har blivit rikare.
              Men det är fortfarande så att några barn inte kan hänga med på
              skolresan, inte kan få sina vinterskor och inte kan få sin vinterjacka.
            </seg>
            <seg n="b757cb88">
              Är det inte nog för Gunilla Nordgren när vi säger att det inte
              är okej i välfärdslandet Sverige att barn har blivit fattiga?
            </seg>
            <seg n="177b0f43">
              Jag frågar en gång till, eftersom du inte svarade på frågan:
              Tror du att urholkningen av trygghetssystemen vad gäller bland
              annat sjukförsäkring och arbetslöshetsförsäkring hänger ihop med
              att vi har fått fler fattiga barn?
            </seg>
            <seg n="c4f72e90">
              Jag har en sista fundering. Det lät på dig, Gunilla, som om vi
              skulle kunna bli överens om att vi ska se till att få en översyn
              av underhållsstödet. Skulle vi kunna bli överens om det eftersom
              det är en del i våra yrkanden att vi vill ha en översyn av underhållsstödet?
            </seg>
          </u>
          <note type="speaker" n="94d177b2">
            Anf. 187 GUNILLA NORDGREN (M) replik:
          </note>
          <u who="gunilla_nordgren_c2faf6" xml:id="i-3d4d43daa10a9ee0-4" n="be2f57d2">
            <seg n="c9999c92">
              Herr talman! Komma överens det finns en utredning, och låt oss
              titta på den när den kommer. Det är ett problem att så många kommer
              överens på miniminivån i stället för att teckna ett avtal. Det
              är mycket möjligt att vi kan komma överens, men det är för tidigt
              att säga det innan vi har fått in alla remissvar.
            </seg>
            <seg n="5f7c6ac6">
              Arbetslös ja, jag var inne på det, att i och med att du är arbetslös
              minskar dina möjligheter.
            </seg>
            <seg n="0514f776">
              När det gäller barnfattigdomen var den på all time low, eller
              hur man ska säga, 2007 och det var en liten ökning 2008. Jag kan
              mycket väl tänka mig att den ökade 2009 också i och med finanskrisen.
              Det får vi se när de siffrorna kommer. Men det är inga enorma
              förändringar. Det blev en väldigt stor debatt om någonting som
              var en ganska liten ökning i procent från en väldigt låg nivå,
              om man jämför med 1991 och framåt.
            </seg>
            <seg n="2a352865">
              Sedan kan jag tycka jag tror att vi är överens om det att det
              är tråkigt med varje barn som är fattigt. Då är frågan: Hur löser
              man det? Arbete är naturligtvis det första och att man har ett
              underhållsstöd som fungerar vid särlevnad.
            </seg>
            <seg n="dbc084c9">
              När det gäller skolresor får skolan inte längre ta betalt. De
              skolor som gör det kan bli anmälda till Skolinspektionen. Det
              står klart och tydligt i skollagen att skolan, inklusive resor
              och utflykter, ska vara gratis.
            </seg>
            <seg n="9d160d20">
              Någon var inne på att vi har en generös föräldraförsäkring. Det
              har vi, men man kan göra allting bättre. Den är generös i Sverige
              i jämförelse med många andra länder. Vi var förra veckan tillsammans
              i Ryssland när det var val, och i det landet är folk väldigt fattiga.
              Man inser att vi har det ganska bra i detta land, men vi ska alltid
              sträva efter att bli bättre.
            </seg>
          </u>
          <note type="speaker" n="7a38ee5d">
            Anf. 188 ULF NILSSON (FP):
          </note>
          <u who="ulf_nilsson_b2871f" xml:id="i-12ee37e67cae5f79-8" n="05bfd993">
            <seg n="c89a806a">
              Herr talman! De flesta barnfamiljer som jag känner begär av tillvaron
              ekonomisk trygghet, barnvänlig bostad, bra förskola, bra skola,
              möjlighet att vara hemma en del med sina barn och så vidare. De
              vill ordna vardagen så att det blir tid över både för barn och
              familj och för karriär. Väldigt sällan träffar jag några mammor
              och pappor som har en bestämd politisk åsikt om kvotering eller
              individuell försäkring och så vidare.
            </seg>
            <seg n="dfcdbe17">
              De flesta jag pratar med säger att situationen ser väldigt olika
              ut vid olika tidpunkter. När det första barnet föddes var kanske
              mamman hemma mest, och när det andra föddes var kanske pappan
              hemma mest det första året. Vi vet alla att uttaget ur föräldraförsäkringen
              fortfarande är väldigt ojämställt, även om det har bättrats under
              de senaste tio åren.
            </seg>
            <seg n="b81c9098">
              Jämställdhet är av tradition en viktig fråga för oss liberaler.
              Det ska inte vara så att strukturer i samhälle och arbetsliv gör
              att kvinnor och män har olika förutsättningar för att kombinera
              arbete och barn. Det är också viktigt för barnen att de har tillgång
              till båda föräldrarna.
            </seg>
            <seg n="a307af7d">
              Samtidigt måste vi inse att vi talar om flera olika mål, som
              ibland går emot varandra. Det handlar om ekonomi, jämställdhet,
              kvalitet i förskola och så vidare.
            </seg>
            <seg n="974126c9">
              Vi har i Folkpartiet dragit slutsatsen att det är bra med en
              viss balansering, med de reserverade månader som vi har varit
              med om att införa, men det är inte aktuellt att göra fler kvoteringar
              eller individualisering av föräldraförsäkringen.
            </seg>
            <seg n="87726f78">
              Jag tror att jämställdhetsbonusen är en bra avvägning mellan
              att uppmuntra jämställdhet och att samtidigt inte låsa föräldrarna
              vid en stenhård kvotering. Den har utnyttjats väldigt dåligt,
              och det beror på att det har varit krångligt. Det är bra att regeringen
              nu har tagit steg för att det ska vara enkelt att få jämställdhetsbonusen
              utbetalad samtidigt som man får föräldrapengen. Om man delar det
              lika kan det bli max 13 500 kronor på ett år.
            </seg>
            <seg n="d3807bd2">
              Sedan har kommunerna också fått rätt att införa vårdnadsbidrag.
              Det är ingen hemlighet att Folkpartiet inte har drömt om vårdnadsbidraget,
              men vi tycker att i kombination med jämställdhetsbonusen är det
              ett bra inslag för dem som vill ytterligare dryga ut sin barnledighet
              lite grann. Ofta tar folk ut det i anslutning till övrig föräldraledighet,
              ofta i skarven mellan förskola och skola.
            </seg>
            <seg n="e0a903ff">
              Familjer kan, som sagt var, se väldigt olika ut. Ibland glömmer
              man bort att det finns många ensamstående föräldrar. Som flera
              har sagt är det de som ofta har särskilt behov av samhällets stöd.
              Det är 135 000 barn i Sverige som har ensamstående föräldrar,
              oftast mammor.
            </seg>
            <seg n="ea62e3a9">
              Visst lever många barn i ekonomiskt utsatta miljöer. Vi kallar
              det barnfattigdom, men det är egentligen familjen, de vuxna, som
              är fattiga. Men det drabbar barnen. Vad vi däremot inte ska glömma
              bort och det är inte att försöka sopa problemen under mattan är
              att barnfattigdomen har minskat. Den är mycket lägre nu i absoluta
              tal räknat än vad den var för tio år sedan. Det är viktigt att
              komma ihåg det. Men samtidigt finns det alldeles för många barn
              som lever i miljöer som på många sätt är utsatta, men även rent
              ekonomiskt.
            </seg>
            <seg n="015b3e4d">
              Regeringen har gjort en hel del. Det är så många saker som påverkar
              det vi kallar barnfattigdom.
            </seg>
            <seg n="39beb0c0">
              Det är viktigt med arbete och egen försörjning. Tack vare regeringens
              politik där har vi, som vi har sagt tidigare, klarat oss väldigt
              bra i den europeiska kris som tyvärr har kommit och gått och nu
              har kommit igen.
            </seg>
            <seg n="975b5513">
              Man har fått mer att leva på av sin lön, vilket också är väldigt
              bra både för ensamstående föräldrar och för föräldrar med låg
              inkomst.
            </seg>
            <seg n="5c709685">
              Satsningar på snabbare integration av nyanlända flyktingar och
              invandrare så att de kommer in i arbetslivet är viktigt för deras
              barn.
            </seg>
            <seg n="f30c1b25">
              Sedan är det rena socialförsäkringsreformer. Höjda flerbarnstillägg
              infördes förra året. År 2012 införs en kraftig höjning av bostadsbidraget
              så att en ensamstående mamma eller pappa med tre barn kan få upp
              till 725 kronor mer i månaden i bostadsbidrag. Det är viktiga
              insatser.
            </seg>
            <seg n="24b2807d">
              Sedan finns det en hel del som vi diskuterar och som vi i Folkpartiet
              tycker är viktigt att genomföra. Det är bland annat det som finns
              nämnt i budgeten här: jobbstimulans i försörjningsstödet så att
              man inte förlorar på att börja arbeta utan under en övergångstid
              får behålla en del av försörjningsstödet. Det tycker vi är viktigt,
              och vi tycker att det är roligt att regeringen har börjat titta
              på det.
            </seg>
            <seg n="7d73dddf">
              Vi vill också förbättra underhållsstödet. Som nämndes tidigare
              vore det väldigt bra om det inte blev bara en norm utan snarare
              blev ett förskott på det som man har avtalat mellan två parter
              när det gäller underhåll.
            </seg>
            <seg n="d743b2de">
              Herr talman! Jag har haft en ovanlig fart på pratandet, beroende
              på den sena timmen. Jag får bara avsluta med att säga att det
              är barnen som är huvudmålet för hela familjepolitiken. Målet är
              att alla ska få en trygg och stimulerande uppväxt. Viktiga förutsättningar
              är jobb och inkomst som räcker, naturligtvis, men också trygga
              socialförsäkringar som skydd.
            </seg>
            <seg n="6ffd7664">
              En liberal familjepolitik vill skapa möjligheter, men samtidigt
              ska vi passa oss för för mycket låsningar i stela regelverk. I
              stället ska politiken underlätta för familjer att bestämma över
              vardagen som det är bäst just för dem. Politiken ska helt enkelt
              syfta till att barnen har goda utvecklingsmöjligheter och att
              barn ska ha det bra i Sverige.
            </seg>
          </u>
          <note n="76e43ec6">
            Med det yrkar jag bifall till förslaget i betänkandet, herr talman.
          </note>
          <note n="fbdb48f2">
            I detta anförande instämde Finn Bengtsson, Eva Lohman, Gunilla
            Nordgren och Lars-Arne Staxäng (alla M).
          </note>
          <note type="speaker" n="9799d5b0">
            Anf. 189 SOLVEIG ZANDER (C):
          </note>
          <u who="solveig_zander_28a62c" xml:id="i-1361092b174c3e99-2" n="ecd463d2">
            <seg n="0cb0a087">
              Herr talman! Nu gäller det familjepolitiken och tryggheten för
              våra barn. Vem är det som bäst bestämmer hur våra barn ska ha
              det? Jo, det är naturligtvis vi föräldrar som ska göra det. I
              Centerpartiets verklighet är det inte vi i riksdagen som ska bestämma
              hur föräldradagarna ska tas ut.
            </seg>
            <seg n="1ee7d9f7">
              Nej, men det finns de i denna kammare som tycker att det är lika
              viktigt att förbjuda föräldrarna att bestämma över föräldradagarna
              som att förbjuda barnaga.
            </seg>
            <seg n="7cfd1115">
              Vi vet att det är föräldradagar som brinner inne, som inte nyttjas.
              Vems fel är det? Inte är det barnens fel i alla fall, utan det
              är systemets. Det är därför vi borde se till att förändra systemet.
            </seg>
            <seg n="199f02f2">
              En del i det har vi hört om. Det är att kvinnor tjänar mindre
              än vad män gör och att det därför är kvinnorna som stannar hemma.
              Det innebär att de som förhandlar löner har ett stort ansvar för
              att se till att kvinnolönerna höjs.
            </seg>
            <seg n="2988f320">
              Barnfattigdomen har vi pratat om här i kammaren. Då ska vi veta
              att den absoluta barnfattigdomen har minskat sedan 1990-talet.
              Men det finns familjekonstellationer som har en mycket svår ekonomisk
              situation. Det är dem vi avser när det gäller barnfattigdomen.
              Vi ska självklart stödja dem.
            </seg>
            <seg n="3977c6e4">
              Men vilka är då dessa familjer? Vi har hört att det är ensamstående
              kvinnor. Det är tre gånger högre skäl till att de har sämre ekonomi
              än sammanboende föräldrar. Då kan man undra: Varför är det så?
              Är det så att separerade föräldrar ofta har låga inkomster? Nej,
              naturligtvis är det inte så.
            </seg>
            <seg n="a756b34b">
              Förklaringen är att man inte betalar tillräckligt mycket till
              den som mestadels har vårdnaden om barnen, det vill säga kvinnan,
              där barnen ofta bor. Man håller sig på samma nivå som underhållsstödet,
              1 173 kronor i månaden. Vi vet att även pappor som inte bor ihop
              med sina barn också har fått jobbskatteavdrag och högre inkomst
              och alltså borde avsätta mer till sina barn som de inte bor hos
              jämt.
            </seg>
            <seg n="41f71ff5">
              Varför är det så? Den utredning som har tittat på särlevande
              föräldrar säger att 90 procent av alla barn i de lägsta inkomstklasserna
              skulle, om båda föräldrarna tog ansvar, få en inkomstförstärkning
              på lyssna nu 1 000 kronor i månaden. Det är viktigt att ha med
              sig i sammanhanget. 1 000 kronor är oerhört mycket pengar.
            </seg>
            <seg n="ded800f9">
              Flerbarnstillägget har vi hört ska höjas. Det är en mycket viktig
              reform för barnfamiljerna. Som kuriosum kan jag nämna att det
              var under Thorbjörn Fälldin-regeringen som flerbarnstillägget
              infördes. Det är nutidshistoria, kan vi berätta för dem som eventuellt
              lyssnar.
            </seg>
            <seg n="3035fed7">
              Det har gjorts mycket inom familjepolitiken det har vi redan
              hört. Alliansen har kommit med flera olika förslag, och ytterligare
              nya ska träda i kraft den 1 januari, om en halv månad.
            </seg>
            <seg n="11362f29">
              Men Centern har ambitioner att göra det ännu bättre, bland annat
              för de familjer som har låga inkomster. Att kunna kombinera försörjningsstödet
              med arbetsinkomst, som Ulf Nilsson från Folkpartiet talade om,
              är viktigt. Man måste alltid tjäna på att arbeta. Det är något
              som Alliansen har tryckt på, och då borde det märkas också i det
              här sammanhanget.
            </seg>
            <seg n="89f86311">
              Försörjningsstödet i kommunerna behöver ses över och räknas om
              i dagens verklighet. Man måste medverka till att det också blir
              ersättning för till exempel internetabonnemang, mobiltelefoner
              och annat som är en del i den moderna familjens vardag och något
              som är viktigt också för barnen.
            </seg>
            <seg n="3b20185b">
              En annan sak som Centern tycker är viktig är stödet till ensamstående.
              Det måste ses över. Kanske behövs det ett extra barnbidrag eller
              också att man höjer underhållsstödet och medverkar till att den
              som inte bor med barnen betalar en högre andel av sin inkomst.
            </seg>
            <seg n="95808994">
              I sammanhanget vill jag nämna delat barnbidrag. Det är något
              som Centern ser som en viktig del i jämställdhetsprocessen.
            </seg>
            <seg n="1b4d80f8">
              Jag måste också nämna graviditetspeng, som är en viktig del i
              sammanhanget. Kvinnor som är egna företagare ska också få del
              av den, vilket inte är möjligt i dag. Vi vet att trygghetssystemet
              är viktigare för kvinnor än för männen när det gäller att starta
              eget. Precis som beträffande arbetsskadeersättningen, som vi har
              diskuterat tidigare i kväll, är det lika viktigt att kvinnor får
              en trygghet när det gäller graviditetspenningen.
            </seg>
            <seg n="2c99568f">
              Vi har gjort mycket på området kvinnor och trygghetssystemet.
              Att den sjukpenninggrundande inkomsten räknas om, så att man får
              högre ersättning när man är hemma och är föräldraledig är till
              exempel viktigt, liksom att man under de första åren i sitt starta-eget-företagande
              får behålla sin sjukpenning. Det är oerhört viktigt för jämställdheten.
            </seg>
            <seg n="992c8e0c">
              Det är, herr talman, mycket som påverkar familjerna och föräldraförsäkringen
              och barnens väl och ve. Vi är på god väg, men även här har vi
              som sagt en del att göra.
            </seg>
          </u>
          <note n="74fe70e6">
            Herr talman! Jag yrkar bifall till förslaget i betänkandet och
            avslag på samtliga motioner och reservationer.
          </note>
          <note n="0e1178e5">
            I detta anförande instämde Finn Bengtsson, Eva Lohman, Gunilla
            Nordgren och Lars-Arne Staxäng (alla M) samt Ulf Nilsson (FP).
          </note>
          <note type="speaker" n="ae88896b">
            Anf. 190 EMMA HENRIKSSON (KD):
          </note>
          <u who="emma_henriksson_459a1e" xml:id="i-8d5d4814136bd11c-0" n="72012bfa">
            <seg n="df80eecd">
              Herr talman! I kväll är det kvällen före lucia. Bakom rullgardinerna
              ligger en och annan liten unge, efter att ha repeterat den vers
              de ska säga i morgon i luciatåget. Det vet att just deras mamma
              och pappa, som har hjälpt dem med lussekläderna, kommer att sitta
              där och lyssna.
            </seg>
            <seg n="8976ecbd">
              Men vi vet också att det inte är alla barn som sover så här kvällen
              före lucia, framför allt inte tonåringarna. Lussevakan är fortfarande
              en av de värsta fyllenätterna.
            </seg>
            <seg n="341ff947">
              Vi vet inte om våra två pappalediga utskottskolleger har vakna
              småttingar just nu. Men vi vet att det är rätt mycket vakande
              när man har en väldigt liten. Man märker ganska snabbt att de
              väldigt små kan ta otroligt mycket tid i anspråk.
            </seg>
            <seg n="beb05991">
              Föräldraskapet har många olika faser. Vad de har gemensamt är
              att för att barnen ska må bra behöver de sina föräldrar. Det är
              ganska lätt att känna sig otillräcklig som förälder. Vi kan behöva
              stöd i vårt föräldraskap, ibland ganska mycket stöd. Det ligger
              väldigt mycket klokhet i det afrikanska ordspråket som säger:
              Det behövs en by för att uppfostra ett barn.
            </seg>
            <seg n="acf21cd0">
              Stödet till föräldrarna i de olika faserna av uppväxten är samhällets
              roll. Det är vi som ska vara den by som omsluter föräldrarna,
              för ingen annan än föräldrarna, ingen annan än mamma och pappa,
              kan ge den villkorslösa kärleken, den som är helt utan förbehåll,
              helt utan restriktioner.
            </seg>
            <seg n="2f32b628">
              När föräldrarna brister i föräldraskapet måste samhället gripa
              in. Men hur mycket vi än anstränger oss vet vi tyvärr att samhället
              är en dålig styvförälder. Därför måste vi göra allt vi kan för
              att se till att stödja föräldrarna i deras viktiga roll.
            </seg>
            <seg n="88c7a953">
              Herr talman! När vi fick vårt andra barn slogs jag ganska snabbt
              av hur olika våra två tjejer var. Det var en helt ny liten varelse,
              en alldeles unik individ med egna vanor, egen vilja och egna behov.
              Hur stor skillnad är det då inte på andra barn som har andra föräldrar,
              som, jämfört med oss, har andra vanor, andra viljor och andra
              behov?
            </seg>
            <seg n="28d08796">
              Det är den här insikten som gör att det för oss kristdemokrater
              är självklart att det måste vara föräldrarna som fattar besluten
              om hur familjens vardag ska organiseras.
            </seg>
            <seg n="2a496cab">
              Ingen kan bättre än föräldrarna se just deras barns behov. Ingen
              kan bättre möta just det barnets behov. Då måste vi visa att vi
              kan lita på föräldrarna, att det är de som kan avgöra hur de ska
              fördela sina föräldradagar och hur omsorgen om just deras barn
              ska lösas för att deras barn ska må så bra som möjligt.
            </seg>
            <seg n="031bce48">
              Då kanske någon argumenterar genom att säga: Ja, men alla barn
              behöver både mamma och pappa. Absolut, visst är det så. Självklart
              behöver barn både sin mamma och sin pappa. Skillnaden är att jag
              tror att mammorna och papporna också vet det här. De försöker
              göra allt utifrån sina förutsättningar för att finnas där för
              sina barn.
            </seg>
            <seg n="aba7b8a8">
              Det är oftast papporna vi pratar om. Den pappa som inte själv
              har insett vikten av att finnas där, av att vara en närvarande
              förälder, kommer vi knappast att kunna övertyga med politiska
              tvångsmedel.
            </seg>
            <seg n="99f897c3">
              Visst kan det vara lockande att använda den sociala ingenjörskonsten,
              men att dra räta linjer varhelst vi kan bara för att vi ska kunna
              använda familjepolitikens verktyg för att rätta till brister på
              helt andra områden är dömt att misslyckas. Jag skulle nästan vilja
              säga: Tack och lov!
            </seg>
            <seg n="cbe869ff">
              Föräldrar låter sig inte hunsas, även om de förvisso anpassar
              sig till systemen. Vi kan mäta effekter i uttag av föräldrapenning,
              men det som verkligen betyder någonting, hur man är närvarande
              som förälder, kan vi aldrig mäta i uttagna ersättningsdagar.
            </seg>
            <seg n="64e576a6">
              Föräldrar gör de rätta och de bästa valen för sina barn därför
              att föräldrar är de som bäst vet vad deras barn behöver.
            </seg>
            <seg n="2adcb604">
              Den svenska familjepolitiken är ett oerhört kraftfullt verktyg.
              Vi har under debatten fått höra om många av de förslag, förändringar
              och satsningar som vi gör som är otroligt viktiga. Vi skapar en
              grund för goda uppväxtvillkor för våra barn och ungdomar, och
              det är en väg vi ska fortsätta på.
            </seg>
            <seg n="4a393053">
              Därför, herr talman, yrkar jag bifall till förslaget i betänkandet.
              Och jag tänker fortsätta att arbeta för att vi ska bemyndiga föräldrarna.
              Vi ska låta dem lägga sitt vardagspussel.
            </seg>
          </u>
          <note n="df9ad742">
            I detta anförande instämde Finn Bengtsson, Eva Lohman, Gunilla
            Nordgren och Lars-Arne Staxäng (alla M) samt Solveig Zander (C).
          </note>
          <note n="21d5cf83">
            Överläggningen var härmed avslutad.
          </note>
          <note n="41b6f649">
            10 § Bordläggning
          </note>
          <note n="45348d70">
            Anmäldes och bordlades
          </note>
          <note n="41026fdd">
            11 § Anmälan om frågor för skriftliga svar
          </note>
          <note n="337fde05">
            Anmäldes att följande frågor för skriftliga svar framställts
          </note>
          <note n="4669ea08">
            den 12 december
          </note>
          <note n="32527e67">
            Carina Hägg
          </note>
          <note n="536efe71">
            Per Åsling
          </note>
          <note n="5c9fc4e2">
            Anders Karlsson
          </note>
          <note n="5c9fc4e2">
            Anders Karlsson
          </note>
          <note n="5c9fc4e2">
            Anders Karlsson
          </note>
          <note n="1006c68c">
            Raimo Pärssinen
          </note>
          <note n="fd4f40d1">
            Frågorna redovisas i bilaga som fogats till riksdagens snabbprotokoll
            tisdagen den 20 december.
          </note>
          <note n="304d6a1c">
            12 § Anmälan om skriftliga svar på frågor
          </note>
          <note n="f1f88b87">
            Anmäldes att skriftliga svar på följande frågor inkommit
          </note>
          <note n="236edef7">
            den 9 december
          </note>
          <note n="460321a8">
            Hans Olsson
          </note>
          <note n="4669ea08">
            den 12 december
          </note>
          <note n="b8b25218">
            Maryam Yazdanfar
          </note>
          <note n="32527e67">
            Carina Hägg
          </note>
          <note n="760b055d">
            Hans Linde
          </note>
          <note n="32527e67">
            Carina Hägg
          </note>
          <note n="a2c40b94">
            Lena Olsson
          </note>
          <note n="7f889a96">
            Svaren redovisas i bilaga som fogats till riksdagens snabbprotokoll
            tisdagen den 20 december.
          </note>
          <note n="ade468b5">
            13 § Kammaren åtskildes kl. 22.54.
          </note>
          <note n="6201d8a1">
            Förhandlingarna leddes
          </note>
          <note n="01d851e3">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
