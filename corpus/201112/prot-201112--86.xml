<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--86</head>
          <docDate when="2011-03-21">2011-03-21</docDate>
        </div>
      </front>
      <body>
        <div>
          <note n="412e1c0f">
            ﻿
          </note>
          <note n="7f3a1717">
            Riksdagens protokoll
          </note>
          <note n="37019eea">
            2011/12:86
          </note>
          <note type="date" n="82a3a6b6">
            Onsdagen den 21 mars
          </note>
          <note n="674a74c2">
            Kl. 09:00 - 21:26
          </note>
          <note n="968ac300">
            1 § Justering av protokoll
          </note>
          <note n="4d3b7acf">
            Justerades protokollet för den 15 mars.
          </note>
          <note n="59833dfb">
            2 § Anmälan om inkommet protokollsutdrag från utskott
          </note>
          <note n="8c6daf91">
            Talmannen anmälde att ett utdrag ur prot. 2011/12:22 för tisdagen
            den 20 mars i ärende om subsidiaritetsprövning av EU-förslag inkommit
            från miljö- och jordbruksutskottet.
          </note>
          <note n="a9e4d729">
            3 § Hänvisning av ärenden till utskott
          </note>
          <note n="fc90c343">
            Föredrogs och hänvisades
          </note>
          <note n="c3f51530">
            4 § Förnyad bordläggning
          </note>
          <note n="aa07e55f">
            Föredrogs och bordlades åter
          </note>
          <note n="aff25009">
            5 § Genomförande av återvändandedirektivet
          </note>
          <note n="8647f76a">
            Föredrogs
          </note>
          <note type="speaker" n="d38e3325">
            Anf. 1 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-0f7c9e5a07d54b0d-0" n="288e5fc5">
            <seg n="40da4c30">
              Herr talman! Det vi nu ska debattera är ett betänkade angående
              förslag till genomförande av Europaparlamentets och rådets direktiv
              om gemensamma normer och förfarande för återvändande av tredjelandsmedborgare
              som vistas utan tillstånd i EU:s medlemsstater. Jag vill börja
              med att yrka bifall till reservation 2 från Socialdemokraterna.
            </seg>
            <seg n="494a4f88">
              Herr talman! Migrationen i världen ökar, och Sverige är en del
              av den utvecklingen. En del kommer hit för att söka skydd, andra
              för att förena sig med sin familj och många för att arbeta. Oavsett
              skälet till att människor flyttar hit bidrar de med kunskaper,
              idéer, arbetskraft och företagande som har fått och kommer att
              få stor betydelse för Sveriges utveckling. Migration handlar om
              människor och möjligheter. Socialdemokraternas grundläggande värderingar
              om alla människors lika rätt och lika värde är det som präglar
              våra ställningstaganden.
            </seg>
            <seg n="a65de6bf">
              Det är bra att människor kommer till Sverige och vill arbeta,
              men Sverige måste bli bättre på att välkomna dem som flyttar hit
              och bättre ta till vara deras kunskaper och resurser. Diskriminering
              av personer på grund av etnicitet, kön, religion, sexuell läggning
              eller ålder ska bekämpas. Vi tror att Sverige blir ett rikare
              land när vi lär av andra och när en mångfald av erfarenheter och
              kunskap tas till vara både i arbetslivet och i politiken.
            </seg>
            <seg n="1cec8da4">
              Vi socialdemokrater värnar den reglerade invandringen, men också
              rätten att söka asyl som en grundläggande mänsklig rättighet.
              Den utgår från människors behov av skydd och deras fruktan för
              förföljelse. Varje person som söker asyl måste få en rättssäker
              prövning och beslut inom rimlig tid.
            </seg>
            <seg n="ea30d898">
              Vi vill bibehålla den tradition som har gjort att Sverige ses
              som ett föredöme vad gäller såväl att ge människor skydd som att
              vara påverkande för stabilisering och demokratisering av regioner
              i världen. Barns bästa ska vara vägledande vid beslut som rör
              barn. Barn väljer inte själva att bli migranter. Barn väljer heller
              inte sina föräldrar eller den situation de befinner sig i.
            </seg>
            <seg n="badbef5b">
              Herr talman! Rätten att söka asyl är en del av FN:s deklaration
              om mänskliga rättigheter och en grundpelare för svensk socialdemokrati.
              Det är en rättighet som utgår ifrån de människor som har behov
              av skydd och som grundas i deras fruktan för förföljelse.
            </seg>
            <seg n="304dee0d">
              Vi ser i dag hur det riskerar att uppstå en gräns mellan EU och
              omvärlden samtidigt som integrationen inom EU ökar. Skillnaderna
              mellan EU-ländernas flyktingpolitik är stor trots den ambition
              som finns inom gemenskapen att unionen före 2012 års utgång ska
              ha en gemensam asyl- och flyktingpolitik.
            </seg>
            <seg n="8bb533b0">
              För oss är det viktigt att den höga ambitionsnivå, både vad gäller
              mottagande och rättsprocessen i övrigt, som merparten av riksdagspartierna
              står bakom också ska bli det golv som EU:s gemensamma politik
              ska vila på.
            </seg>
            <seg n="dba23ab0">
              Sverige ska ha ett generöst flyktingmottagande. Vi socialdemokrater
              ser därför ett behov av att bland annat begreppet synnerligen
              ömmande omständigheter ändras och att nuvarande praxis i ärenden
              som rör barn ska mildras. Humanitära organisationer och barnrättsorganisationer
              vittnar om att tolkningen är för restriktiv.
            </seg>
            <seg n="b455a1b5">
              Herr talman! På samma sätt som det är viktigt att säkerställa
              att de som har asylskäl och flyktingliknande skäl får stanna i
              Sverige är det också viktigt att diskutera hur återvändandet ska
              gå till för dem som inte uppfyller asylskälen eller som av andra
              orsaker befinner sig i landet utan tillstånd.
            </seg>
            <seg n="7ddd59c4">
              Ett värdigt återvändande för de människor som får avslag på sin
              asylansökan är en central del i den svenska migrationspolitiken.
              Oavsett om personen som avvisas hade väldigt små chanser att få
              asyl eller inte handlar det om människor. Värdighet och humanitet
              måste därför prägla beslut som även går emot människors önskan
              om att få asyl i Sverige. Det är av största vikt att Migrationsverket
              genom ett bra motivationsarbete vid avslagsbeslut kan motivera
              till och verka för ett värdigt återvändande.
            </seg>
            <seg n="965cfcf8">
              Ambitionen måste vara att i minimal utsträckning tvingas överlämna
              fall till polis för handräckning vid avvisningsbeslut. De etiska
              regler som finns inom Migrationsverket och polis måste följas
              och eventuella avsteg måste utredas och hanteras utifrån uppställda
              regelsystem.
            </seg>
            <seg n="a2b8a93c">
              Inom såväl EU som nationellt sluts återtagandeavtal med berörda
              länder. Dessa avtal kan vara en möjlighet för att finna värdiga
              och hanterbara former för återvändande. Det är dock viktigt att
              avtalen är utformade så att parterna gör enhetliga bedömningar
              av avtalstexterna och att dessa är transparenta för individen
              och samhället. Avtalen måste vidare vara utformade så att överenskommelser
              inte får sådana konsekvenser att de inskränker människors möjlighet
              att söka skydd enligt gällande konventioner.
            </seg>
            <seg n="b361c5c3">
              Herr talman! Utskottet noterar särskilt att de föreslagna tiderna
              för förvarstagande innebär att Sverige ligger långt under EU-snittet
              för förvarstider. Men om man ska vara riktigt ärlig är det knappast
              svårt att vara bäst i klassen om man som land har några som helst
              ambitioner att uppnå både en snabb, rättssäker och human asylprocess.
            </seg>
            <seg n="b2dd5b19">
              En fråga som Lagrådet pekat på är att det i svensk rätt inte
              finns några bestämmelser om organisationers rätt att besöka förvarsanläggningar
              för att träffa personer som sökt asyl och som är föremål för ett
              avvisningsbeslut. Det finns inte i praktiken några begränsningar
              vad gäller frivilligorganisationers besök i förvar. Lagrådet förordar
              i sitt remissvar att organisationernas rätt till besök författningsregleras,
              något som vi inte tillstyrkt då vi i dag inte vare sig kan eller
              vill kategorisera vilka organisationer som ska ha rätt till besök
              vid ett förvar. Det är något som vi anser skulle kunna bli resultat
              av en lagreglering.
            </seg>
            <seg n="a46cdee5">
              Så länge vi inte ser att organisationer förhindras besöka förvarstagna
              är det rimligare att avstå från reglering. Men skulle en sådan
              utveckling ske kommer vi heller inte att vara främmande för att
              väcka frågan om lagreglering.
            </seg>
            <seg n="5f26756e">
              Herr talman! Med detta avslutar jag mitt anförande.
            </seg>
          </u>
          <note type="speaker" n="98f3b299">
            Anf. 2 DAVID LÅNG (SD):
          </note>
          <u who="david_lang_e2a9da" xml:id="i-d8f3a83668113612-0" n="1cdb951b" next="i-45ff584e395e5d53-0"/>
          <note n="1a973273">
            Herr talman! Jag vill börja med att yrka bifall till Sverigedemokraternas
            reservationer nr 4 och 7.
          </note>
          <u who="david_lang_e2a9da" xml:id="i-45ff584e395e5d53-0" n="1cdb951b" prev="i-d8f3a83668113612-0">
            <seg n="860e0564">
              Den proposition vi har att ta ställning till är som tidigare
              nämndes Genomförande av återvändandedirektivet . Det innebär ett
              införande av gemensamma regler inom EU för återvändande av tredjelandsmedborgare
              som vistas illegalt i medlemsstaterna.
            </seg>
            <seg n="0bc13963">
              Propositionen bygger på en överenskommelse mellan regeringen
              och Miljöpartiet. Propositionen är ytterligare ett tecken på att
              Miljöpartiet får ett allt större genomslag för sin hållning.
            </seg>
            <seg n="2c1decee">
              Trots att Sverige i flera decennier fört en politik för asyl
              och migration som varit en av världens mest liberala och därmed
              mest ansvarslösa driver nu Miljöpartiet igenom att vi ska bli
              än mer liberala och ansvarslösa. Det är alliansregeringen som
              låter dem göra det.
            </seg>
            <seg n="e779b284">
              Detta har vi konstaterat tidigare, och vi ser gång på gång hur
              det upprepas. Det tas ständigt nya små steg i den riktningen.
              Jag är tämligen säker på att det kommer att upprepas många gånger
              framöver. Genomförandet av återvändandedirektivet kommer knappast
              att utgöra kulmen för samarbetet när vi betraktar det i backspegeln.
              Det känner jag mig också ganska säker på.
            </seg>
            <seg n="7066c337">
              En uttalad målsättning med samarbetet har varit att just hålla
              Sverigedemokraterna borta från inflytande över frågor som asyl
              och migration. Det är en strategi som vi har sett misslyckas i
              många andra europeiska länder. Många försök att frysa ut de partier
              som förespråkar en mer restriktiv asyl- och invandringspolitik
              som Sverigedemokraterna gör i Sverige har i slutänden resulterat
              i ett starkare stöd för dessa partier.
            </seg>
            <seg n="7f4d2252">
              Det är därför som jag gärna vill passa på att informera de väljare
              som eventuellt lyssnar att det är alliansregeringen och Miljöpartiet
              som nu bär ansvaret för Sveriges politik på dessa områden. Det
              är en politik som jag är övertygad om att en majoritet av svenska
              väljare inte vill ha.
            </seg>
            <seg n="d6115ab1">
              För att då komma in på det aktuella ärendet, den aktuella propositionen,
              vill jag först säga att vi sverigedemokrater menar att beslut
              om vilka som ska tillåtas uppehålla sig i ett land ska tas på
              nationell nivå. Det är egentligen lika självklart som att vi själva
              ska kunna bestämma över vilken välfärdsnivå vi vill ha, hur mycket
              vi vill satsa på infrastruktur, forskning och utveckling och inte
              minst det är något som vi faktiskt verkar vara helt överens om
              i den här kammaren det svenska folkets urgamla rätt att sig själv
              beskatta.
            </seg>
            <seg n="4a1f5cb7">
              Jag valde att nämna det sista om beskattning just därför att
              jag själv satt i skatteutskottet fram till ganska nyligen.
            </seg>
            <seg n="87cc55a8">
              Men Sverigedemokraterna menar att det är precis lika självklart
              att vi i Sverige själva ska avgöra vilka utlänningar som ska tillåtas
              flytta till Sverige och vilka som ska tillåtas uppehålla sig i
              Sverige. Det ska inte bestämmas från utlandet. Även här ska vi
              följa principen: Ej lagar på oss trugas.
            </seg>
            <seg n="081283c8">
              I det här fallet har vi en proposition som nu ser ut att antas,
              eftersom regeringen gör upp med Miljöpartiet. Vad man gör är att
              man lägger sig på miniminivån i direktivet i några olika avseenden.
              Jag tänkte ge två exempel.
            </seg>
            <seg n="b6d6e7b0">
              När det gäller återreseförbudets längd för en utlänning som uppmanats
              lämna landet inom en viss tid och som trots detta vägrar att lämna
              landet inom denna tid föreslår regeringen ihop med Miljöpartiet
              ett återreseförbud på ett år.
            </seg>
            <seg n="02a1ce36">
              Det återreseförbud som tillåts av direktivet och som rekommenderas
              av Förvarsutredningen kan sättas till fem år. Remissinstanser
              som har yttrat sig i frågan är allt från Rikspolisstyrelsen och
              Säkerhetspolisen till Migrationsverket, Advokatsamfundet, Barnombudsmannen,
              Rädda Barnen och Amnesty International. Ingen har haft något att
              erinra mot utredningens förslag om maximalt fem års återreseförbud.
            </seg>
            <seg n="1f44bcba">
              Sverigedemokraterna menar att ett återreseförbud på fem år för
              den som vistas illegalt i Sverige och som vägrar att frivilligt
              resa hem i allra högsta grad är rimligt, och det är något som
              delas av Förvarsutredningen och samtliga remissinstanser. Men
              regeringen och Miljöpartiet bortser från dessa instanser och insisterar
              på ett år.
            </seg>
            <seg n="199f35a6">
              Sverigedemokraternas alternativ till regeringens förslag är att
              återvändandedirektivet genomförs med tillägget att återreseförbudet
              som regel ska sättas till fem år.
            </seg>
            <seg n="f5b6284e">
              När det gäller tidsgränser för hur länge en utlänning får hållas
              i förvar lägger sig alliansregeringen och Miljöpartiet återigen
              på en lägre nivå än vad utredningen föreslår. Sverigedemokraterna
              menar att det självklart är bäst för alla inblandade parter om
              den tid som en utlänning måste hållas i förvar blir så kortvarig
              som möjligt men att det ska vara tillåtet att hålla utlänningen
              i verkställighetsförvar i 6 månader och om synnerliga skäl föreligger
              så länge som 18 månader.
            </seg>
            <seg n="18480018">
              Det handlar alltså om utlänningar som illegalt befinner sig i
              Sverige, som vägrar lämna landet, som vägrar samarbeta och som
              försöker obstruera in i det längsta för att beslutet inte ska
              kunna verkställas.
            </seg>
            <seg n="bd3276d2">
              Inte heller här tycks remissinstanserna ha så mycket att erinra.
              Det var någon som menade att 18 månader inte kan rymmas inom definitionen
              av verkställighetsförvar, men värre än så var det inte. Till detta
              kan också läggas att regeringens och Miljöpartiets förslag på
              förvarstider ligger långt under EU-genomsnittet, precis som föregående
              talare sade. Sverigedemokraterna menar att vi nog bör justera
              vår lagstiftning med anledning av det.
            </seg>
            <seg n="3adcc77c">
              Innebörden av Sverigedemokraternas reservation är alltså att
              återvändandedirektivet genomförs men med tillägget att återreseförbudet
              sätts till fem år och att tidsgränsen för förvar höjs. Det innebär
              inte att vi är mindre kritiska till att vi anpassar vår lagstiftning
              efter direktivet, men det innebär att vi erbjuder ett alternativ
              som bättre tillvaratar Sveriges intressen.
            </seg>
          </u>
          <note type="speaker" n="6e1cba1a">
            Anf. 3 CHRISTINA HÖJ LARSEN (V):
          </note>
          <u who="christina_hoj_larsen_8cce04" xml:id="i-00fc6c86cd5351c2-0" n="d89b48a7">
            <seg n="10d8f69a">
              Herr talman! EU-språk är ofta ganska abstrakt. Det är svårt att
              veta vad som gömmer sig bakom den byråkratiska ytan. Det är därför
              viktigt att vi inte låter den språkliga distansen ta över och
              skymma det vi egentligen talar om, en human och generös flyktingpolitik
              med värdighet och respekt för mänskliga rättigheter i alla delar.
              Det är inte minst viktigt när vi diskuterar så genomgripande intrång
              i en persons liv som tvångsutvisning och förvar.
            </seg>
            <seg n="66901478">
              Återvändandedirektivet är en EU-produkt med ett par år på nacken,
              och direktivet ska nu implementeras i svensk lag efter en uppgörelse
              mellan den borgerliga alliansen och Miljöpartiet. Vänsterpartiet
              har ända från början varit starkt kritiskt till direktivet som
              sätter upp gemensamma normer och förfaranden för återvändande
              av tredjelandsmedborgare som vistas utan tillstånd i medlemsstaterna.
              Vi menar att direktivet utgör ytterligare en byggsten i Fästning
              Europa. Men med detta sagt återstår nu att försöka mildra direktivets
              konsekvenser, att göra det dåliga mindre dåligt.
            </seg>
            <seg n="320ee593">
              Herr talman! Senast i går eftermiddag stod jag här i kammaren
              i en interpellationsdebatt med migrationsminister Billström. Temat
              då var utvisningar till tortyr. Liksom många gånger förut hänvisade
              migrationsminister Billström till att den sökande har fått en
              rättvis och individuell asylprövning och framför allt att det
              är viktigt att ärendet får ett tydligt slut.
            </seg>
            <seg n="2b464fdc">
              Frågan vi debatterar i dag har tydliga kopplingar till gårdagens
              debatt, för i samband med genomförande av återvändandedirektivet
              lyfts även frågan fram om vad vi kan göra för att övervaka att
              det tydliga slutet inte innebär kränkningar av mänskliga rättigheter,
              som till exempel rätten att slippa utvisning till tortyr.
            </seg>
            <seg n="7d25a28a">
              Pastor Jean Kabuidibuidi, som tvångsutvisades för en dryg månad
              sedan, vet rent fysiskt vad detta tydliga slut kan innebära. Genom
              bland annat Diakonia har vi kunnat följa hur pastor Jean omedelbart
              efter ankomst till landet fördes till en källare och fick utstå
              utfrågningar och misshandel. Skadorna finns väl dokumenterade
              i en rapport som sammanställts av Diakonias samarbetspartner i
              landet.
            </seg>
            <seg n="844f2135">
              Vilket ansvar har vi i Sverige, herr talman, för denna tvångsutvisning
              till tortyr? Och vad hjälper det pastor Jean att han fått en individuell
              och rättssäker prövning av sitt ärende om han ändå utsattes för
              detta när han återvände?
            </seg>
            <seg n="e20f8244">
              Det är inte utan att man kommer att tänka på Tage Danielssons
              sannolikhetsberäkning i fråga om kärnkraften. Vad gör vi när det
              som inte får hända ändå händer? Och hur följer vi upp och drar
              lärdomar av en sådan tragedi?
            </seg>
            <seg n="1d5dd27a">
              Det finns faktiskt förslag som berör just detta, herr talman.
              En medlemsstat ska enligt återvändandedirektivet sörja för ett
              effektivt övervakningssystem för påtvingade återvändanden, det
              vill säga det måste finnas instanser som övervakar att individers
              rättigheter tillgodoses i samband med avvisningsbeslut.
            </seg>
            <seg n="9bbdb509">
              Även EU-kommissionär Cecilia Malmström har betonat att övervakning
              från utomstående bör finnas vid tvångsavvisningar. Kommissionen
              har föreslagit att det kan vara en person från en frivilligorganisation
              som är med under hela processen för att se att värdighet och grundläggande
              rättigheter för den person som ska utvisas respekteras. Regeringen
              och Miljöpartiet hänvisar i propositionen till förvaltningsdomstolarna,
              Justitieombudsmannen och Justitiekanslern.
            </seg>
            <seg n="f6d72d97">
              JO och JK, menar vi, är speciella granskningsorgan och har inte
              den tid eller de resurser som krävs för att vara ett allmänt övervakningsorgan.
              Just därför bör ett särskilt övervakningssystem, med resurser
              och kompetens, som övervakar att individers rättigheter tillgodoses
              i samband med avvisningsbeslut införas.
            </seg>
            <seg n="b0a4e871">
              Vi är inte byråkrater. Vi är politiker. Och vi har ett ansvar
              att skapa förutsättningar för en flyktingpolitik där ingen får
              erfara de smärtsamma konsekvenserna av ett felaktigt beslut på
              sin egen kropp. Därför är det för mig mycket svårt att förstå
              varför regeringen och Miljöpartiet väljer att säga nej till ett
              sådant övervakningssystem vid tvångsutvisning.
            </seg>
            <seg n="8ddebe09">
              Herr talman! En migrationspolitik värd namnet ska ge skydd åt
              dem som behöver det men även vara särskilt vaksam när det gäller
              utsatta grupper.
            </seg>
            <seg n="b6bb5963">
              Några av de allra mest utsatta migranterna i världen är de barn
              och vuxna som har utsatts för människohandel. Vänsterpartiet anser
              liksom Unicef, Amnesty och Rådgivningsbyrån för asylsökande och
              flyktingar att offer för människohandel bör undantas från kravet
              på återreseförbud i utlänningslagen. Att straffa offer för människohandlares
              kriminella och grymma behandling är inget vi ska göra i Sverige.
            </seg>
            <seg n="f2efbd1b">
              På samma sätt instämmer vi med Barnombudsmannen, Rädda Barnen
              samt FN:s barnfond, Unicef, i att ett LVU-omhändertagande bör
              vara ett så kallat verkställighetshinder enligt utlänningslagen.
            </seg>
            <seg n="0837ae11">
              Regeringen bör därför genomföra en ändring av lagen som innebär
              att LVU-omhändertagande räknas som verkställighetshinder. Skyddet
              av barnet och dess rätt till ett tryggt liv får inte vara beroende
              av ursprung eller juridisk status. Barnperspektivet upphör inte
              att gälla för att barnet eller dess föräldrar har ett utvisningsbeslut.
            </seg>
            <seg n="82049bed">
              Herr talman! Med detta ställer jag mig bakom samtliga Vänsterpartiets
              reservationer, men för tids vinnande yrkar jag bifall endast till
              reservationerna 3 och 5.
            </seg>
          </u>
          <note type="speaker" n="af311c6e">
            Anf. 4 EVA LOHMAN (M):
          </note>
          <u who="eva_lohman_3a66b4" xml:id="i-938142af5bbc4c15-0" n="c74c75a1">
            <seg n="4fc0aa09">
              Herr talman! I dag debatterar vi SfU6 och genomförandet av återvändardirektivet.
              Det handlar om gemensamma normer och förfaranden för de tredjelandsmedborgare
              som inte har rätt att vistas i Sverige. Genomförandet av direktivet
              innebär att Sverige nu tar ytterligare ett steg i riktning mot
              en gemensam europeisk asylpolitik.
            </seg>
            <seg n="e7409a7a">
              Det är det här som direktivet handlar om. Om en tredjelandsmedborgare
              får sin ansökan om uppehållstillstånd avslagen måste denne lämna
              Sverige. Regeringen föreslår en tidsfrist för frivillig avresa
              som är två veckor respektive fyra veckor. Inom denna tid ska man
              lämna landet. Det är reglerad invandring. Om det finns risk för
              att utlänningen avviker eller om denne utgör risk för allmän ordning
              kan man låta bli att lämna en tidsfrist.
            </seg>
            <seg n="a1fcfdfd">
              Om en person inte frivilligt lämnar landet när denne fått avslag
              på sin ansökan ska ett återreseförbud utfärdas. I normalfallet,
              när man bara inte har lämnat landet i tid, ska återreseförbudet
              gälla i ett år. Om en tredjelandsmedborgare motsätter sig att
              bli utvisad eller avvisad kan man dock använda tvångsmedel, men
              det ska vara en absolut sista utväg.
            </seg>
            <seg n="cbb1a922">
              Regeringen avser också att genomföra en nationell lagstiftning
              som stämmer överens med grundläggande rättigheter och där vederbörlig
              respekt för tredjelandsmedborgarens värdighet och fysiska integritet
              visas. Att finna värdiga och hanterbara former för återvändande
              är väldigt viktigt. Värdighet och integritet är honnörsord. Också
              i portalparagrafen i utlänningslagen betonas vikten av att en
              utlänning inte ska utsättas för onödiga frihetsinskränkningar.
            </seg>
            <seg n="4e004fb2">
              Verkställighetsförvar får ske endast när det är nödvändigt för
              att förbereda eller genomföra en avvisning. Om man ska besluta
              om verkställighetsförvar krävs det att det finns risk för att
              personen avviker eller håller sig undan. Verkställighetsförvar
              ska vara under så kort tid som möjligt två månader om det inte
              finns synnerliga skäl, för då kan tiden förlängas till tre månader.
            </seg>
            <seg n="9f0183dd">
              I alldeles speciella fall kan förvarstiden vara så lång som tolv
              månader, men det är i undantagsfall och gäller inte utlänningar
              som har begått allvarliga brott. Som jag tidigare sade: Förvarstiderna
              i Sverige ligger långt under snittet i EU. Det är jag jättestolt
              och glad över, för det stärker min uppfattning om att den generösa,
              humana och rättssäkra asylpolitik som regeringen står för är rätt
              väg att gå.
            </seg>
            <seg n="85112003">
              I direktivet finns också ett krav på effektivt övervakningssystem.
              I Sverige finns det olika instanser som övervakar utlänningars
              rättigheter, bland annat förvaltningsdomstolarna, JO och JK och
              så vidare. Vi har också frivilligorganisationer som sedan lång
              tid övervakar utlänningars rättigheter, och de besöker regelbundet
              Migrationsverkets förvarsanläggningar. Jag är därför inte orolig
              för att just den delen av övervakning inte skulle fungera.
            </seg>
            <seg n="b2074c8a">
              När det gäller ensamkommande barn får avvisning inte verkställas
              om man inte vet att barnet kommer att överlämnas till en familjemedlem,
              en utsedd förmyndare eller en lämplig mottagningsenhet i mottagarlandet.
            </seg>
            <seg n="76d94183">
              Här är regeringen mycket tydlig och vill införa en ny bestämmelse
              i utlänningslagen där det klargörs att det endast är sådana enheter
              för mottagande som är väl lämpade att ta hand om barn som kan
              komma i fråga. Också här är det portalstadgan i utlänningslagen
              om barnets bästa som gäller.
            </seg>
            <seg n="e0223cc7">
              Herr talman! Den svenska regleringen i förvaltningslagen, förvaltningsprocesslagen
              och rättegångsbalken ger också ett visst utrymme att avstå från
              att anlita tolk eller från att översätta beslut, muntligt eller
              skriftligt. När man gör en behovsprövning gällande översättning
              får man beakta det som utlänningen själv säger att denne har behov
              av eller om denne begär att en sådan ska göras. Tolk eller översättning
              behöver alltså inte undantagslöst vara tillgänglig.
            </seg>
            <seg n="01bac0ff">
              Det räcker även att översätta de viktigaste delarna i en dom
              eller ett beslut, samtidigt som man lämnar information om de rättsmedel
              som finns. Det räcker också att personen själv anger vilket behov
              han har.
            </seg>
            <seg n="d8ff5c46">
              Herr talman! I trygg förvissning om att regeringen med migrationsministern
              i spetsen arbetar för ett humant, rättssäkert och generöst asylsystem
              för hela Europeiska unionen och därmed också för Sverige yrkar
              jag bifall till förslaget i SfU6.
            </seg>
            <seg n="797a4267">
              (Applåder)
            </seg>
          </u>
          <note n="04f648c3">
            I anförandet instämde Gunilla Nordgren (M).
          </note>
          <note type="speaker" n="c59c0b82">
            Anf. 5 MARIA FERM (MP):
          </note>
          <u who="maria_ferm_75a60e" xml:id="i-d87c4732f40d40ca-0" n="2546ef38">
            <seg n="7b63120e">
              Herr talman! EU:s gemensamma migrationspolitik är under utveckling.
              Gränsförvaltning, flyktingmottagande och arbetskraftsinvandring
              är bara några av de områden som är föremål för harmoniseringsprocessen.
              Detta sker samtidigt som tongångarna i den europeiska migrationsdebatten
              är mycket hårda. Vi ser alltför ofta hur de främlingsfientliga
              partierna runt om i Europa sätter agendan på ett sätt som påverkar
              både debatt och politik.
            </seg>
            <seg n="0194bc2a">
              När Sverigedemokraterna kom in i riksdagen i samband med valet
              2010 var vi många som var oroliga att Sverige skulle gå samma
              väg. Miljöpartiet de gröna ingick därför en ramöverenskommelse
              med regeringen för att vara med och driva på för mer öppenhet
              och humanitet i svensk migrationspolitik.
            </seg>
            <seg n="b5dbe833">
              Förra veckan presenterade vi ett rättssäkerhetspaket som bland
              annat innebär en helhetsöversyn av Lifos. Förbättringar av landinformationssystemet
              ökar Sveriges förutsättningar att inte utvisa människor i strid
              med våra internationella åtaganden. Överenskommelsen innehåller
              även stärkt rätt till familjeåterförening, vård och skola för
              papperslösa och mycket mera.
            </seg>
            <seg n="459b1cb0">
              Men Sverige är också en del av EU och påverkas därför av nödvändighet
              av migrationspolitikens harmonisering i unionen. Det är i denna
              kontext som återvändandedirektivet måste förstås.
            </seg>
            <seg n="1098ddf4">
              Miljöpartiet och regeringen har inom ramen för den migrationspolitiska
              överenskommelsen tagit fram en proposition för genomförande av
              det så kallade återvändandedirektivet. Det är ingen hemlighet
              att Miljöpartiet inte i grunden är förtjust i det här direktivet.
              Det innehåller visserligen förändringar som innebär en stärkt
              rättssäkerhet, men vi tvingas också införa regler som går i motsatt
              riktning jämfört med vår migrationspolitiska vision.
            </seg>
            <seg n="c48652f4">
              EU-direktivet medför exempelvis att återreseförbud ska meddelas
              om en person som har beviljats en tidsfrist för frivillig avresa
              inte har lämnat landet när tidsfristen har löpt ut. Återreseförbud
              får dock upphävas om det finns särskilda skäl för att förbudet
              inte längre ska gälla.
            </seg>
            <seg n="f50fe43f">
              Men Sverige är, liksom EU:s alla andra medlemsstater, skyldigt
              att genomföra direktivet, och Miljöpartiet har därför varit starkt
              pådrivande för att den svenska tillämpningen av direktivet ska
              bli så human som möjligt.
            </seg>
            <seg n="b5c98e0c">
              Resultatet har blivit att propositionen därför innehåller de
              kortaste tiderna för återreseförbud i hela EU. Direktivet medger
              återreseförbud på fem år, men i propositionen föreslås alltså
              en begränsning till ett års återreseförbud.
            </seg>
            <seg n="acdca9b1">
              Direktivet behandlar också verkställighetsförvar. I dag finns
              ingen tidsbegränsning för detta över huvud taget i Sverige. Nu
              införs en maxgräns för hur länge en person kan hållas i förvar
              och dessutom en begränsning som är bland de lägsta tiderna i hela
              EU. Detta är ett steg i rätt riktning och en stor framgång för
              rättssäkerheten för de förvarstagna.
            </seg>
            <seg n="8a1b0675">
              Enligt propositionen får en person inte hållas i verkställighetsförvar
              längre än två månader om det inte finns synnerliga skäl för en
              längre förvarstid. Även om synnerliga skäl föreligger får en utlänning
              inte hållas i förvar i mer än tre månader eller om verkställigheten
              drar ut på tiden på grund av att personen inte samarbetar eller
              att det tar lång tid att införskaffa nödvändiga handlingar i tolv
              månader.
            </seg>
            <seg n="882b17e8">
              I propositionen står att situationen gällande tillsynsorgan vid
              avvisning och utvisning inte föranleder några författningsändringar
              i nuläget. Detta nuläge är begränsat till denna proposition, och
              Miljöpartiet har redan lyft fram frågan i de fortsatta diskussioner
              vi har med regeringen.
            </seg>
            <seg n="0757d656">
              Förändringarna innebär också att barnets bästa tas i beaktande
              på ett tydligare sätt jämfört med tidigare, vilket öppnar upp
              för en förmånligare behandling för hela familjen.
            </seg>
            <seg n="f62cc523">
              Dagens klimat runt om i EU gör att det inte är troligt att en
              omförhandling av återvändandedirektivet skulle leda till mer öppenhet
              eller en mer human politik. Risken är tvärtom att ett omförhandlande
              av direktivet skulle leda till att vissa bestämmelser skärps.
            </seg>
            <seg n="4a255c42">
              Med detta sagt vill jag yrka bifall till förslaget i betänkandet
              och avslag på reservationerna.
            </seg>
          </u>
          <note type="speaker" n="9bc04dd8">
            Anf. 6 ULF NILSSON (FP):
          </note>
          <u who="ulf_nilsson_9b642f" xml:id="i-32f0f6e132d4a5af-0" n="0a3d102d">
            <seg n="f6086508">
              Herr talman! Med min liberala utgångspunkt välkomnar jag det
              öppna samhället. Vi liberaler drar slutsatsen att de samhällen
              som har isolerat sig har genom tiderna utvecklats sämre och även
              utvecklat demokrati i mindre utsträckning. Samhällen som har försökt
              stänga inne eller ute människor har en negativ utveckling jämfört
              med samhällen som välkomnar möten över gränserna.
            </seg>
            <seg n="7879536f">
              Alliansens regering har helt uppenbart tagit fasta på migrationens
              möjligheter. På samma sätt har överenskommelsen med Miljöpartiet
              inneburit detta. De lagliga möjligheterna att komma in i Sverige
              har ökat under Alliansens tid genom att människor från länder
              utanför EU har fått möjlighet att komma hit och arbeta.
            </seg>
            <seg n="1ff8bae7">
              Den nya utlänningslag som riksdagen antog 2006 bygger på ett
              system med beslut i domstol och rätt till överklagande. Vi i Folkpartiet
              tycker att det som helhet är ett bra och rättssäkert system som
              hittills har fungerat mycket bättre än det gamla systemet, som
              byggde på politiska beslut i enskilda ärenden.
            </seg>
            <seg n="1d6a0513">
              Självklart har Sverige en moralisk skyldighet att ge skydd till
              dem som knackar på vår dörr på flykt undan förföljelse. Genèvekonventionen
              och andra konventioner gäller sedan länge i Sverige liksom i övriga
              EU. Dessutom har den svenska utlänningslagen en generösare definition
              på personligt skyddsbehov än de flesta andra europeiska länder.
              Det är bra. Det ska vi fortsätta att ha.
            </seg>
            <seg n="e978f51d">
              I Folkpartiet liberalerna för vi en ständig diskussion om vad
              en human flyktingpolitik egentligen innebär. Vår utgångspunkt
              är som sagt att internationella konventioner ska hållas och att
              Sverige ska vara ett föredöme. Samtidigt tycker vi i Folkpartiet,
              liksom alla partier i landet, att en lagreglerad migrationspolitik
              innebär att människor som inte är flyktingar, människor som inte
              har arbete och människor som inte har familjeanknytning, som då
              faktiskt inte får uppehållstillstånd, ska lämna landet. Annars
              är det ju meningslöst att ha lagar och regler.
            </seg>
            <seg n="bf10694c">
              När någon måste lämna landet, i sista hand kanske mot sin vilja,
              måste det naturligtvis ske på ett värdigt sätt. Ingen ska givetvis
              tvingas återvända till förföljelse, tortyr eller dödsstraff.
            </seg>
            <seg n="020b4e0a">
              Herr talman! Det är svårt att tänka sig en migrationspolitik
              i dag utan europeiskt samarbete och även utan övrigt internationellt
              samarbete. En gemensam asylpolitik med vissa grundläggande rättigheter
              är någonting vi strävar efter, men också en möjlighet för Sverige
              och andra länder att vara mer generösa och mer öppna än vad EU:s
              grundläggande regler säger.
            </seg>
            <seg n="22eca889">
              I dag debatterar vi just återvändandedirektivet för dem som inte
              har tillstånd att bo i ett EU-land. Det handlar som vi redan har
              hört om hur lång tidsfrist man ska ge människor att flytta, om
              de får nej till uppehållstillstånd, hur länge någon ska kunna
              hållas i förvar och vilken rätt att resa tillbaka till Sverige
              man ska ha.
            </seg>
            <seg n="2a0d3e78">
              Som vid andra EU-direktiv har länderna i EU rätt och möjlighet
              att utforma sina egna lagar men ska hålla sig inom en minimigräns
              och en maxgräns. I år har regeringen lagt fram en proposition
              som förverkligar det här EU-direktivet i Sverige. Här slås det
              fast att en avvisad eller utvisad person ska lämna landet och
              att man ska kunna sätta upp en tidsfrist på två eller fyra veckor,
              förutsatt att det inte finns risk för att den här personen gör
              något brottsligt eller avviker. Man kan också utsträcka fristen
              för en familj som behöver längre tid på sig. Vi säger också att
              barn över huvud taget inte får utvisas om det inte är helt klart
              att de kan tas emot på ett acceptabelt sätt.
            </seg>
            <seg n="42ea1ece">
              Det ges också en möjlighet att ge återreseförbud, som vi har
              hört. Normaltiden är då ett års återreseförbud om personen inte
              frivilligt medverkar till återvändande. Men det kan också, om
              det finns särskilda skäl, förlängas. Med de här förslagen kommer
              Sverige att ha den kortaste tiden för det normala återreseförbudet.
            </seg>
            <seg n="18555e7e">
              Även bestämmelserna om så kallat förvar regleras. Människor kan
              alltså sättas i förvar om det är risk att de kommer att försöka
              försvåra återvändandet eller om det är risk för brott. Normalt
              sett, vilket står mycket tydligt i regeringens proposition, ska
              fängelse eller häkte inte användas till förvar om det inte förekommer
              brott. Tyvärr förekommer det fortfarande på grund av platsbrist,
              vilket jag hoppas och tror att vi snart ska komma ifrån. Det är
              väldigt viktigt att de människor som några dagar tvingas vara
              i förvar i till exempel en polislokal eller en häktningslokal
              inte behöver tillbringa tiden tillsammans med brottslingar som
              också vistas där. Men målet måste ju vara att helt avskaffa detta
              och se till att man praktiskt kan ordna ett förvar som fungerar.
            </seg>
            <seg n="a44ee450">
              Det slås också fast att den som vistas i förvar av sådana skäl
              som att det finns risk att personen avviker eller risk för någon
              form av brottslighet ska ha alla möjligheter att ta emot besök.
              Det kan vara advokat, organisationer, familj och så vidare.
            </seg>
            <seg n="5eb26d53">
              Även här ligger Sverige lågt. Vi drar den normala maxtiden i
              Sverige, om det inte finns väldigt särskilda skäl, vid två månader,
              medan den är sex månader i många EU-länder i övrigt. Även här
              ligger Sverige långt under EU-nivån, och det tycker jag är bra.
              Det behövs olika typer av åtgärder då människor inte följer lagar
              och regler, men de måste vara proportionella. De ska inte vara
              onödigt hårda. Det är inte den svenska lagstiftningen.
            </seg>
            <seg n="b2999ba5">
              Herr talman! Det här EU-direktivet innebär alltså att flera EU-länder
              i verkligheten ökar människors rättigheter. Tidigare har det inte
              funnits några tydliga maxgränser. Det innebär också att frihetsbegränsande
              åtgärder begränsas i EU. För Sveriges del, som redan har haft
              en rimlig nivå, innebär direktivet inte någon hårdare linje. Det
              är väldigt viktigt att föra fram. Det innebär inte en hårdare
              linje i samband med utvisning, utan det skydd för grundläggande
              rättigheter som Sverige hittills har haft blir kvar efter detta
              beslut.
            </seg>
            <seg n="2704c786">
              Med det yrkar jag bifall till förslaget i betänkandet.
            </seg>
          </u>
          <note type="speaker" n="71cbeb26">
            Anf. 7 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-00fc6c86cd5351c2-1" n="d89b48a7">
            <seg n="f33eb423">
              Herr talman! Ulf Nilsson inledde sitt anförande pampigt med att
              hänvisa till att han är liberal. Det förpliktar, och det väcker
              en del frågor hos mig. Det gäller inte minst den sista delen av
              anförandet där han sade att Sverige ligger bra till.
            </seg>
            <seg n="4be967e8">
              Bör vi inte som politiker ha större ambitioner? Vid ett dåligt
              läge vi kan se en rad länder, till exempel Grekland, där situationen
              är hårresande kan vi inte vara nöjda med att vi är bättre än andra
              utan vi måste ha större politiska ambitioner. Det tycker jag att
              Ulf Nilsson ofta har uttryckt. Min konkreta fråga gäller den diskussion
              vi tidigare har haft om övervakning vid tvångsutvisning. Ulf Nilsson
              var tidigare tydlig med att han tyckte att det var viktigt med
              en uppföljning, och han instämde i Cecilia Malmströms krav på
              att vi har observatörer med under resan.
            </seg>
            <seg n="b86967be">
              Hur ser Ulf Nilsson nu på frågan? Varför är det inte längre viktigt
              att ha en uppföljning och ett övervakningssystem vid tvångsutvisning?
            </seg>
          </u>
          <note type="speaker" n="d8204415">
            Anf. 8 ULF NILSSON (FP) replik:
          </note>
          <u who="ulf_nilsson_9b642f" xml:id="i-32f0f6e132d4a5af-1" n="0a3d102d">
            <seg n="843ed427">
              Herr talman! Hos både Migrationsverket och i polisens arbete
              finns i Sverige traditionellt en stor öppenhet. Det märks också
              på debatten att UNHCR, Röda Korset och Rädda Barnen får full insyn
              och full information i vad som händer på Migrationsverket och
              på förvar. De kan besöka dem hur ofta som helst och så vidare.
              De för en debatt och för ofta fram kritik. Jag tycker inte att
              man kan klaga på öppenheten.
            </seg>
            <seg n="dc4ff624">
              Christina Höj Larsen nämnde något annat, nämligen att följa upp
              utvisningar. Det är en sak som jag tycker att vi borde förbättra.
              Vi borde förbättra informationen om vad som händer efter en utvisning
              för att dra slutsatser om utvisningen har skett utan tillräcklig
              kunskap om förhållandena i ett land så att en människa drabbas.
              Då ska vi naturligtvis lära oss av ett sådant tragiskt misstag.
              Jag håller med om att det är viktigt att följa upp utvisningar.
            </seg>
            <seg n="b78e9217">
              Det vi diskuterar nu är grundläggande regler för sanktioner om
              människor inte följer regler. Där blir min motfråga till Christina
              Höj Larsen: Om det inte finns någon form av sanktioner eller någon
              form av konsekvenser för människor som vistas här utan tillstånd,
              hur ska man då göra för att alla ska efterfölja lagen?
            </seg>
          </u>
          <note type="speaker" n="ea33ec8f">
            Anf. 9 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-00fc6c86cd5351c2-2" n="d89b48a7">
            <seg n="adcb0e30">
              Herr talman! Det finns en möjlighet att göra just en sådan uppföljning,
              som Ulf Nilsson nu medger är önskvärd. Enligt återvändandedirektivet
              är det meningen att man ska ha ett effektivt övervakningssystem
              vid återvändande. Det skulle möjliggöra att se vad som händer
              när det som inte får ske ändå sker.
            </seg>
            <seg n="68e0883d">
              Cecilia Malmström har sagt att det bör finnas en övervakning
              från utomstående vid tvångsutvisningar. Därför undrar jag fortfarande
              hur det kommer sig att Folkpartiet i detta fall när det gäller
              genomförande av återvändandedirektivet inte tar det gyllene tillfället
              i akt att få till en uppföljning, en övervakning, så att vi kan
              lära och rätta till våra misstag. Det får stora personliga konsekvenser
              för dem som drabbas. Det vill jag ha svar på.
            </seg>
          </u>
          <note type="speaker" n="ad9b75a9">
            Anf. 10 ULF NILSSON (FP) replik:
          </note>
          <u who="ulf_nilsson_9b642f" xml:id="i-32f0f6e132d4a5af-2" n="0a3d102d">
            <seg n="51aa1c2b">
              Herr talman! Jag tror att Christina Höj Larsen och jag talar
              om olika saker. Den uppföljning som jag har debatterat tidigare
              med bland andra migrationsministern gäller att skaffa information
              om vad som händer efter det att en person har kommit till sitt
              land, till exempel om det förekommer att Sverige på felaktiga
              grunder utvisar människor så att de efter en tid i det andra landet
              blir fängslade eller råkar ut för någonting.
            </seg>
            <seg n="09355c9a">
              När det gäller själva hanteringen i utvisningen ska vi naturligtvis
              fortsätta att följa utvecklingen. Där menar jag att Sverige har
              en öppenhet, vilket inte minst visas av att alla engagerade organisationer,
              till exempel UNHCR, FN, Röda Korset, Rädda Barnen, i allra högsta
              grad deltar i debatten och är väl insatta i hur våra olika typer
              av återvändanden och utvisningar sker. Det ska vi naturligtvis
              fortsätta att bevaka, men jag ser inte det som ett huvudproblem
              i det här betänkandet.
            </seg>
          </u>
          <note type="speaker" n="6054a6ee">
            Anf. 11 FREDRICK FEDERLEY (C):
          </note>
          <u who="fredrick_federley_cf8c3f" xml:id="i-16af82d73a587bf6-0" n="2683f095">
            <seg n="8250c47e">
              Herr talman! I dag diskuterar vi genomförandet av återvändandedirektivet,
              och Centerpartiet ställer sig bakom det liggande förslaget. Centerpartiets
              idé som ett liberalt parti är att vi ska få se en värld som kan
              hantera en fri rörlighet över gränser oavsett skäl. Där är vi
              ännu inte. Så länge vi inte har kommit så långt i världen står
              vi bakom en reglerad invandring.
            </seg>
            <seg n="0dccd214">
              En reglerad invandring innebär att vi kommer att behöva ha regler
              för vad som gäller för vem som är flykting och vem som får komma
              hit och arbeta. Där har alliansregeringen tillsammans med Miljöpartiet
              säkerställt att vi får en rättslig grund så att vi kan ha en öppen,
              generös, human och rättssäker migrationspolitik.
            </seg>
            <seg n="dbb94353">
              Till avigsidorna med en reglerad migrationspolitik hör det faktum
              att alla inte har rätt att komma hit. Hur mycket vi än önskar
              att vi ska nå fram till den världen har vi en bit kvar. Vi har
              två tydliga spår in i Sverige. Ett spår är att man kommer som
              flykting för att man är förföljd, det kan vara tortyr, religiösa
              åsikter, politiska åsikter eller på grund av kön eller sexuell
              läggning. Ett annat spår sedan ett par år tillbaka finns tack
              vare alliansregeringen, nämligen att komma hit som arbetskraftsinvandrare
              och täcka hål på den svenska arbetsmarknaden. Därmed behöver man
              inte vara jagad, utan om man vill komma hit och bidra från första
              dagen kan man komma hit som arbetskraftsinvandrare.
            </seg>
            <seg n="96b298bc">
              Det finns dock en del människor som uppehåller sig i landet och
              inte tillhör någon av dessa kategorier. För dem har vi ett förslag
              på bordet som gäller för hur man ska återvända. Hur än den som
              har fått avslag på sin ansökan känner sig i hjärtat och hur än
              vi vill att personen ska få stanna, måste vi upprätthålla gällande
              lagar och regler och respektera dem. Om det inte finns regler
              och procedurer för hur man ska återvända om man inte har fått
              uppehållstillstånd i Sverige undergräver vi hela grunden för den
              svenska asylpolitiken. Det vore allvarligt.
            </seg>
            <seg n="14e24207">
              Det är också viktigt att vi vid ett återvändande visar humanitet
              och respekt. Därför har alliansregeringen tillsammans med Miljöpartiet
              valt att lägga sig på minimireglerna. Vi vill inte jaga människor
              ut ur landet med batong. Ingenting blir bättre av det. Vi vill
              bereda människor möjlighet att återvända när de har fått klart
              för sig att de inte längre kan stanna.
            </seg>
            <seg n="e9cf134a">
              Det är också viktigt att vi får gemensamma regler inom Europeiska
              unionen. Efter att Helsingforssprogrammet antogs, där till exempel
              migrationsministern hade stort inflytande som ordförande i gruppen,
              fick vi en ny tonalitet i det europeiska migrationspolitiska samarbetet.
              Det handlar inte längre om att stänga gränser, högre krav och
              misstänksamhet. Nu finns en ton av att vi är en del av världen
              utanför. Människor kommer att komma till Europa, och de kommer
              att bidra på många sätt. Vi fick också in perspektivet att migrationen
              utgör ett bidrag till Europa och Sverige som inte fanns efter
              nine eleven för snart elva år sedan.
            </seg>
            <seg n="a28f10e2">
              Vi har börjat arbeta fram rättighetsbitarna så att vi kan säkerställa
              det vi hörde tidigare i debatten, nämligen att en del länder inte
              kan ställa sig vid sidan av rättssystemet. Det är något jag har
              lyft fram i många debatter tidigare och som vi kommer att återkomma
              till framöver. Det är märkligt, men nästan 97 procent av irakierna
              som sökte sig till Sverige under de värsta åren i Irak fick uppehållstillstånd
              när ungefär 0 procent av irakierna som sökte sig till Grekland
              vid samma tid fick det. Det säger att någonting är fel. I mina
              ögon som centerpartist och liberal är det tydligt att det inte
              var Sveriges politik, lagar och regler det var fel på, men situationen
              tolkades helt annorlunda i Grekland.
            </seg>
            <seg n="d08692f5">
              Om vi ingår i en gemensam union måste vi veta att vi hanterar
              grundläggande rättsakter på ett likvärdigt sätt. Sättet att få
              till stånd en höjning av rättsnivån, rättskipningen och migrationspolitiken
              i Grekland är inte att vi sänder den svenska ambassadören att
              prata med den grekiska regeringen utan det är att vi får gemensamma
              regler som ska tolkas på ett likvärdigt sätt i Sverige och i Grekland.
              Det innebär inte bara de akter som gäller rättssidan, att få tillgång
              till dem och skapa ett skydd. Det innebär också att vi måste hantera
              den negativa biten av en reglerad invandring, som handlar om ett
              återvändande för den som inte har fått uppehållstillstånd därför
              att man inte har ett arbetstillstånd, därför att man inte är flykting
              eller därför att man av någon annan anledning uppehåller sig illegalt
              inom Europeiska unionen eller i Sverige.
            </seg>
            <seg n="1605970e">
              Herr talman! Jag tror att det är viktigt att vårt fokus inte
              bara handlar om att ha en batongpolitik i detta, och jag är glad
              att regeringen och Miljöpartiet har lagt sig på miniminivåerna.
              Det finns ju krafter som gärna hårdfört vill slänga ut människor
              ur landet. Men det kan vara så att man befinner sig i landet olovligen
              men kanske också ovetandes. Det kan vara så att ens turistvisum
              har gått ut och man har blivit kvar i landet. Det behöver inte
              alltid vara så att man med vett och vilja gör allt man kan för
              att motsätta sig den svenska rätten. Därför kan vi inte heller
              alltid använda batonger och handfängsel, utan vi måste erbjuda
              människor möjlighet att på ett sansat och värdigt sätt lämna landet
              om de inte har uppehållstillstånd.
            </seg>
          </u>
          <note n="0ce67de3">
            I detta anförande instämde Gunilla Nordgren (M).
          </note>
          <note type="speaker" n="a260abb9">
            Anf. 12 LARS GUSTAFSSON (KD):
          </note>
          <u who="lars_gustafsson_b4f09a" xml:id="i-5812e04b7973cb44-0" n="3057d887">
            <seg n="79104d94">
              Herr talman! Principer och proportioner kom jag att tänka på
              när jag hörde David Lång från Sverigedemokraterna prata. För 14
              dagar sedan var jag på en resa i Kanada med skatteutskottet, och
              där träffade vi företrädarna för Ontarios provinsregering. Vi
              fick då reda på att år 2017 kommer halva befolkningen i Toronto
              att vara född utanför landet. Jag undrar hur skatteunderlaget
              skulle ha sett ut i denna provins om de inte hade fått komma in.
              Det kan vara bra att vi har lite proportioner: Alla länder kan
              inte slänga ut alla, för det skulle bli svårt för dem.
            </seg>
            <seg n="75d874d9">
              När det gäller migrationspolitik och lagregleringar är de inte
              sällan föremål för motstående intressen, å ena sidan humanitära
              och individrelaterade rättigheter och å andra sidan en fungerande
              lagstiftning som är rättssäker. De viktiga konventioner som värnar
              varje människas rätt och okränkbara värde måste givetvis upprätthållas
              av varje civiliserad rättsstat.
            </seg>
            <seg n="d607124a">
              Sverige har en reglerad invandring, vilket innebär att det finns
              regler som gäller för uppehållstillstånd. Ibland har en asylsökande
              inte skäl för uppehållstillstånd och ska då garanteras ett humant
              och säkert återvändande för att komma tillbaka till sitt land.
            </seg>
            <seg n="1dd68939">
              Herr talman! Kristdemokraterna välkomnar att de regler vi nu
              inför är lättnader jämfört med tidigare. Jag tror också att det
              blir ännu mer trovärdigt för oss att genomföra den politiken.
            </seg>
            <seg n="4b6647fd">
              Jag tror att det är få i denna kammare som önskar att ett förvarstagande
              över huvud taget ska behövas. Likväl måste detta användas om man
              vill upprätthålla lagstiftningen på ett riktigt sätt. Men även
              i denna situation måste människovärdesprincipen gälla övergripande.
              Ett återvändande får inte det vet de flesta av oss genomföras
              om inte vissa grundläggande villkor är uppfyllda.
            </seg>
            <seg n="34157d01">
              I denna del välkomnar jag som kristdemokrat att barnperspektivet
              har fått större genomslag, där det explicit står i texten att
              man ska tillvarata ensamkommande barns rättigheter och att de
              inte får återvända eller återlämnas till ett land utan att det
              verkligen finns en garanterad mottagning i det landet. Det är
              förtydligat i lagen vad som gäller på de här områdena, och det
              välkomnar jag.
            </seg>
            <seg n="181f7570">
              Men återvändande måste i vissa fall ändå ske. Det allra bästa
              är givetvis att återvändandet sker frivilligt och planerat. Jag
              vill påminna om att Alliansen har infört en del incitament för
              att förbättra detta, bland annat ekonomiska incitament, för att
              ge människor hjälp att kunna återvända och ha drägliga förutsättningar
              även om det ibland kan vara svårt ändå.
            </seg>
            <seg n="806bd717">
              Det jag som kristdemokrat tycker är viktigt det allra viktigaste
              vi kan göra är att ha en fungerande migrationspolitik är att vi
              har ett förvarstagande och en fungerande asylprövning där de asylsökandes
              rättigheter från början beaktas och likaså att asylprocessen inte
              skapar onödigt långa handläggningstider. Detta fordrar givetvis
              att den myndighet som har genomgått en stor förändring, Migrationsverket,
              ständigt arbetar för att förbättra metoder och kommer med nya
              förslag, kanske till oss, som vi kan genomföra för att öka rättssäkerheten
              men också minska handläggningstiderna.
            </seg>
            <seg n="ea3bbba1">
              Det som jag avslutningsvis vill lyfta fram, herr talman, är att
              vi måste se migrationspolitiken i ett längre perspektiv. Vi har
              en värld omkring oss som inte ser så vacker ut på olika ställen.
              Mängder av människor kommer inte att kunna vistas i sitt land,
              och det kommer att ske förflyttningar. Då måste EU kunna fungera
              på ett rättssäkert sätt. Vilket land man än kommer till ska man
              få samma rättsprövning och samma rättssäkerhet. Har vi en fri
              inre marknad är ju förutsättningen att villkoren är lika när människor
              kommer hit och får stanna här.
            </seg>
            <seg n="9ef11967">
              Därför är det väldigt svårt för mig att förstå att man vill minska
              möjligheterna att legalt försörja sig själv. I de länder där människor
              verkligen legalt försörjer sig själva har man mindre integrationsproblem.
              Det är egentligen Sveriges dåliga arv att vi inte har lyckats
              med integrationen under en längre tid, och människor har av olika
              skäl hamnat utanför. Det bekymrar mig ännu mer än själva migrationspolitiken.
              Vi måste känna delaktighet, för då får vi i alla fall ett parti
              mindre i denna kammare.
            </seg>
            <seg n="24a168fb">
              Med detta yrkar jag bifall till förslaget i betänkandet.
            </seg>
          </u>
          <note type="speaker" n="09514b5c">
            Anf. 13 Statsrådet TOBIAS BILLSTRÖM (M):
          </note>
          <u who="tobias_billstrom_601341" xml:id="i-263dea29d5a702dd-0" n="e087a14b">
            <seg n="12136b69">
              Herr talman! Sverige ska fortsatt verka för att människor på
              flykt undan förföljelse och förtryck ges skydd. Genom den ramöverenskommelse
              som träffats mellan regeringen och Miljöpartiet finns ett brett
              stöd för att migrationspolitiken ska vara human, rättssäker och
              ordnad. En grundläggande del i detta arbete är en gemensam asylpolitik
              inom EU. Återvändandedirektivet, som innebär att EU inför gemensamma
              regler för återvändande av personer som vistas utan tillstånd
              i medlemsstaterna, är en viktig del av den harmonisering av asyllagstiftningen
              som ska tillförsäkra att en asylsökande behandlas på ett likvärdigt
              sätt i alla EU:s 27 medlemsstater.
            </seg>
            <seg n="819005db">
              Den proposition vi i dag debatterar väger alltså respekten för
              människors integritet och rätt till frihet mot behovet av att
              upprätthålla vårt asylsystem och säkerställa att de som får avslag
              på sin ansökan lämnar vårt land. Regeringen och Miljöpartiet värnar
              en öppen och generös asyllagstiftning men tar också ansvar för
              helheten.
            </seg>
            <seg n="b6bfd06d">
              Herr talman! Sverige är det tredje största asyllandet i Europa.
              Bara Frankrike och Tyskland får fler ansökningar. Förra året ansökte
              29 648 människor om asyl. Under de senaste sex åren har drygt
              170 000 personer sökt asyl i Sverige, och under samma tid har
              86 000 människor beviljats skydd.
            </seg>
            <seg n="3e095be7">
              De senaste prognoserna pekar på ett stort antal asylsökande under
              de kommande åren. Migrationsverket bedömer att antalet asylsökande
              ligger kvar på 31 000 i år och är 31 000 per år från och med år
              2013. Prognosen för ensamkommande asylsökande minderåriga barn
              och ungdomar har höjts och ligger på 3 100 för innevarande år.
              Världsläget gör att antalet asylsökande till Europa kommer att
              ligga mer eller mindre konstant. Sverige är ett attraktivt destinationsland.
            </seg>
            <seg n="8c903efe">
              Till detta kommer att situationen i Afghanistan har försämrats,
              och utfallet under hösten 2011 och början av 2012 talar för en
              ökning av antalet asylsökande från Afghanistan av både ensamkommande
              minderåriga och övriga kategorier.
            </seg>
            <seg n="13063e8c">
              Matkrisen på Afrikas horn har lett till ökad migration från Somalia
              men också från läger i angränsande länder där många somalier befinner
              sig. Det har också blivit svårare för somalier med flera att försörja
              sig i till exempel Etiopien och Kenya. Vidare utgör Libyen inte
              längre ett alternativ för människor som flytt eller migrerat från
              regionen. Det talar sammantaget för ökad rörlighet från området.
            </seg>
            <seg n="30c91b5e">
              Samtidigt kan läget i Syrien mycket väl leda till ett ökat antal
              asylsökande från regionen vad gäller både syriska medborgare och
              andra som vistats i landet, till exempel irakier. Att Migrationsverket
              gjort ett rättsligt ställningstagande nu i januari som innebär
              ett tillfälligt verkställighetsstopp till Syrien kan också antas
              ge en ökning.
            </seg>
            <seg n="8f7ebfa8">
              Herr talman! Greklands bristande förmåga inom asylprövning och
              mottagande av asylsökande leder fortsatt till att Sverige inte
              kan återsända så kallade Dublinärenden till Grekland. Mycket talar
              för att migrationen från västra Balkan fortsätter då den enskilde
              individens drivkraft att lämna området bedöms vara fortsatt stark.
              Domen från Migrationsöverdomstolen den 18 januari 2012 med ändring
              av tidigare fastlagd praxis med krav på styrkt identitet i samband
              med familjeåterförening kommer sannolikt att påverka inströmningen
              av anhöriga högst påtagligt.
            </seg>
            <seg n="eabb40b6">
              Sammantaget leder detta till ett ökat antal inskrivna i mottagningssystemet.
              Fler människor ska få sina ärenden prövade med bibehållen rättssäkerhet
              och fortsatt förkortade handläggningstider. Samtidigt har trenden
              gått mot en lägre andel i EBO, eget boende, och en högre andel
              i ABO, anläggningsboende. Sex av tio asylsökande bor numera i
              anläggningsboende mot tidigare endast fyra av tio. Det kräver
              mer av Migrationsverkets personal och tar också mer resurser i
              anspråk.
            </seg>
            <seg n="fd9de9e2">
              Låt mig därför vara tydlig med regeringens ambitioner på asylpolitikens
              område. Sverige ska ge alla som söker asyl här en rättssäker och
              snabb prövning. Sverige ska ge ensamkommande minderåriga asylsökande
              barn och ungdomar ett bra mottagande under deras asyltid. Sverige
              ska leva upp till internationella överenskommelser när det gäller
              familjeåterförening för familjer som har skilts åt.
            </seg>
            <seg n="c5c48712">
              Vi har varit mycket tydliga med att handläggningstiderna ska
              bli kortare. De är nu nere på drygt tre månader i första instans
              under årets första månader, vilket ska jämföras med mellan sju
              och tio månader under det senaste decenniet. Samtidigt ökar antalet
              inskrivna med lagakraftvunna beslut om avvisning eller utvisning.
            </seg>
            <seg n="74380418">
              Sveriges öppna inställning till omvärlden, till att människor
              ska kunna få en fristad eller bara skapa sig en bättre framtid
              genom arbete, måste därför förenas med ordning och reda i asylpolitiken.
              Om vi ska kunna behålla den nuvarande humana och långsiktiga asylpolitiken
              samt bevara ordningen med en rättssäker instans- och processprövning
              krävs att samtliga delar av systemet fungerar.
            </seg>
            <seg n="8a6453fb">
              Har vi inte en asylprocess i balans det vill säga att de personer
              som har fått ett slutgiltigt besked i sitt asylärende lämnar systemet
              då hotar ett haveri och ett underkännande av den instans- och
              processordning som vi gemensamt i denna kammare beslutade att
              införa 2005. Därför måste ett fortsatt förkortande av vistelsetider
              för personer i mottagandesystemet ha högsta prioritet.
            </seg>
            <seg n="b84493f8">
              En asylprocess har och ska ha ett tydligt avslut, vilket innebär
              att personen antingen ska bosätta sig i Sverige eller återvända
              till sitt hemland. För den som har fått avslag måste tiden mellan
              lagakraftvunnet beslut och utresa ur landet kortas betydligt.
              Båda utfallen av en rättssäker asylprocess måste respekteras och
              stödjas av den församling som med bred majoritet har sagt ja till
              den ordning som nu råder.
            </seg>
            <seg n="0775e70c">
              För dem som har fått avslag ska det vara tydligt hur vägen framåt
              ser ut, att den inte inbegriper att gå under jorden eller på annat
              sätt kringgå myndigheternas lagakraftvunna beslut.
            </seg>
            <seg n="614169dd">
              Att upprätthålla den reglerade invandringen är en fråga om respekt
              för rättsväsendet och också en ekonomisk nödvändighet för vårt
              land.
            </seg>
            <seg n="7fd602ec">
              Herr talman! De som får avslag måste därför återvända, i första
              hand självmant, i andra hand med tvång. För personer som ska återvända
              sker detta och ska ske i välordnade former. Sverige eftersträvar
              att återvändandet sker självmant. Det är mer humant, och det är
              också mer kostnadseffektivt.
            </seg>
            <seg n="32a409f7">
              Migrationsverkets tjänstemän arbetar för att skapa motivation
              för återvändande genom samtal där den berörda personens olika
              möjligheter diskuteras. Utlänningar från ett antal länder har
              även möjlighet att ansöka om återetableringsstöd. Syftet med det
              stödet är att underlätta ett ökat återvändande till länder som
              har mycket begränsade förutsättningar för en återetablering.
            </seg>
            <seg n="b6f77e55">
              För dem som återvänder självmant kan Migrationsverket bistå med
              planering av resan och stå för kostnaderna för resan, i de fall
              då personen helt saknar egna medel. Migrationsverket informerar
              berörda personer om att återvändandet i sista hand kommer att
              genomföras med tvångsåtgärder. Vetskapen om möjligheten till tvång
              skapar grunden för ett återvändande självmant. Dagens beslut kommer
              att understödja den ordningen.
            </seg>
            <seg n="770fa5e0">
              Att ta någon i förvar innebär ett stort ingrepp i den personens
              integritet och rörelsefrihet. Förvarstiderna ska därför alltid
              vara så korta som möjligt. Samtidigt som förvar ska användas med
              försiktighet är möjligheterna till förvarstagande viktiga för
              att upprätthålla en välordnad verkställighetsprocess.
            </seg>
            <seg n="d80fc2e1">
              Det finns i dag ingen lagstadgad gräns för hur länge en utlänning
              kan hållas i förvar i avvaktan på verkställighet. Med regeringens
              och Miljöpartiets förslag införs en maxtid på sammanlagt tolv
              månader för förvar i dessa fall om verkställigheten drar ut på
              tiden för att utlänningen inte samarbetar eller det tar tid att
              få fram nödvändiga handlingar.
            </seg>
            <seg n="da243f33">
              Ett beslut om avvisning eller utvisning ska enligt förslaget
              som huvudregel innehålla en tidsfrist för frivillig avresa. År
              2011 skedde runt 80 procent av utresorna självmant. Tidsfristen
              ska bestämmas till två veckor vid avvisning och fyra veckor vid
              utvisning. Om det finns särskilda skäl får tidsfristen därefter
              förlängas.
            </seg>
            <seg n="24019900">
              En person som efter avslag på asylansökan har fått möjlighet
              att lämna landet självmant men som inte har gjort det inom tidsfristen
              ska som huvudregel meddelas ett återreseförbud till samtliga Schengenstater
              på ett år. Att inte efterleva domstolsbeslut kommer alltså att
              få tydliga efterverkningar framöver.
            </seg>
            <seg n="5a4d1637">
              Hänsyn till barnets bästa kan leda till en förmånligare bedömning
              för barn och barnfamiljer. I förslaget finns också en bestämmelse
              till skydd för ensamkommande asylsökande barn och ungdomar. Det
              är tydligare att ett återvändande får ske bara om det står klart
              att barnet kommer att tas emot av en familjemedlem, en utsedd
              förmyndare eller en mottagningsenhet väl lämpad för att ta hand
              om barn i hemlandet.
            </seg>
            <seg n="ff0a30bc">
              Herr talman! Att genomföra EU-direktiv är en viktig del av uppbyggnaden
              av ett gemensamt europeiskt asylsystem. Dagens beslut är därför
              en angelägen byggsten i denna konstruktion. Riksdagens beslut
              att införliva återvändandedirektivet i vår lagstiftning är därför
              inte bara en fråga om att anta ett antal nya paragrafer och genomföra
              ett antal förordningsförändringar, utan det är en viktig del i
              ett strukturerat arbete för att åstadkomma den högre rättssäkerhet,
              trovärdighet och humanism som bör prägla såväl svensk som europeisk
              asylpolitik.
            </seg>
          </u>
          <note type="speaker" n="e2d9f8df">
            Anf. 14 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-00fc6c86cd5351c2-3" n="d89b48a7">
            <seg n="2af994b3">
              Herr talman! Jag tänker ibland: Om det inte var för det ganska
              betungande faktum att jag inte alls delar Tobias Billströms uppfattning
              i de här frågorna skulle jag kunna bli talskrivare, för jag kan
              ofta gissa att de svar som jag får handlar om den individuella
              och rättssäkra prövningen eller något annat.
            </seg>
            <seg n="7ae86c32">
              Jag tänkte testa med en annan fråga som jag hoppas inte får samma
              svar. Vi hörde tidigare Eva Lohman från Moderaterna berätta varför
              regeringen inte tycker att artikel 12.2 i återvändandedirektivet
              är nödvändig att föra över till svensk lag. Det handlar om att
              en medlemsstat ska tillhandahålla en skriftlig eller muntlig översättning
              av de viktigaste delarna av ett beslut. Eva Lohman argumenterade
              att det måste bero på vilka behov den asylsökande själv uttrycker.
            </seg>
            <seg n="555b65e9">
              Min fråga är: Hur i all världen ska den asylsökande själv kunna
              veta vilken information som är viktig i en så svår situation?
              Finns det andra anledningar till att svensk lagstiftning inte
              bör ändras på denna punkt?
            </seg>
          </u>
          <note type="speaker" n="d7992925">
            Anf. 15 Statsrådet TOBIAS BILLSTRÖM (M) replik:
          </note>
          <u who="tobias_billstrom_601341" xml:id="i-263dea29d5a702dd-1" n="e087a14b">
            <seg n="cc0913b7">
              Herr talman! Jag ska ta Christina Höj Larsens propå om att söka
              sig till Regeringskansliet under övervägande. Men jag är nog rädd
              att jag redan nu kan förutskicka att svaret kommer att bli nej,
              för jag tror inte att det är så många punkter som vi kommer att
              bli överens om när allt kommer omkring.
            </seg>
            <seg n="84f8dc91">
              Så till svaret på frågan. Direktivet kräver helt riktigt översättning
              på begäran, som det står. Regler i förvaltningslagen och förvaltningsprocesslagen
              innebär, som gällande lagstiftning ser ut i dag, rätt till tolk
              när det finns behov av det. Vid bedömning av om behov finns beaktas
              bland annat vilket man kan tycka är ganska naturligt om utlänningen
              själv uppger att han eller hon behöver översättning, känner att
              det är ett behov som föreligger.
            </seg>
            <seg n="3cafe406">
              Direktivets krav anses uppfyllt när vi har processat detta genom
              dessa bestämmelser. Det är alltså regeringens åsikt att vi klarar
              den marginal som vi bör ha genom att införa direktivet på det
              här viset.
            </seg>
          </u>
          <note type="speaker" n="a281b13c">
            Anf. 16 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-00fc6c86cd5351c2-4" n="d89b48a7">
            <seg n="30e08d19">
              Herr talman! Visst är det så att jag aldrig skulle kunna vara
              talskrivare. Jag kan klippa och klistra i svaren, men jag kan
              naturligtvis inte dela uppfattningarna.
            </seg>
            <seg n="15a4410f">
              Nu har vi hört samtliga borgerliga partier och Miljöpartiet säga
              att det är jättebra att vi ligger under nivåerna när det gäller
              förvarstider och så vidare.
            </seg>
            <seg n="4641888c">
              Men när det kommer till de positiva förändringar som finns i
              direktivet, till exempel möjligheten till övervakning eller att
              ändra i svensk lagstiftning så att den garanterade rättigheten
              ges, är man inte villig att göra dem. Jag förstår inte det och
              instämmer inte i regeringens slutsatser i det fallet.
            </seg>
          </u>
          <note type="speaker" n="9d7d5e53">
            Anf. 17 Statsrådet TOBIAS BILLSTRÖM (M) replik:
          </note>
          <u who="tobias_billstrom_601341" xml:id="i-263dea29d5a702dd-2" n="e087a14b">
            <seg n="fc9eb967">
              Herr talman! Det är tillåtet att ha olika uppfattningar, i synnerhet
              i riksdagens kammare. Som företrädare för regeringen anser jag
              dock att vi har en bred marginal. När vi tillsammans med Miljöpartiet
              har tagit fram underlaget för den proposition som riksdagen kommer
              att besluta om i dag och som kommer att införliva återvändandedirektivet
              i svensk lagstiftning har vi också tagit höjd i dessa frågeställningar.
            </seg>
            <seg n="ef5547a4">
              Jag skulle vilja ta tillfället i akt och korrigera Christina
              Höj Larsen på en punkt. Hon har ett par gånger återkommit till
              frågan om övervakning och sagt att EU-kommissionen anser att man
              måste ha med oberoende observatörer och så vidare när man genomför
              tvångsverkställigheter. Det är inte korrekt.
            </seg>
            <seg n="a2812794">
              Vad man har sagt från kommissionens sida är att Frontexförordningen
              uppställer krav på en oberoende observatör vid EU-gemensamma återvändandeoperationer
              som samordnas av Frontex. Det är dock en annan fråga än vad som
              regleras i återvändandedirektivet. Återvändandedirektivet uppställer
              inga sådana krav, och därför har vi inte heller det problemet.
              Det är viktigt att understryka så att vi håller isär dessa två
              saker.
            </seg>
          </u>
          <note n="760fade1">
            Överläggningen var härmed avslutad.
          </note>
          <note n="d4c457ea">
            6 § Lagring av trafikuppgifter för brottsbekämpande ändamål
          </note>
          <note n="8647f76a">
            Föredrogs
          </note>
          <note type="speaker" n="31e1f602">
            Anf. 18 MARIA FERM (MP):
          </note>
          <u who="maria_ferm_75a60e" xml:id="i-d87c4732f40d40ca-1" n="2546ef38">
            <seg n="a9a123b2">
              Herr talman! Vår frihet är inte gratis. Våra medborgerliga fri-
              och rättigheter har tagit lång tid att etablera. Många har kämpat
              för de friheter som vi tar för givna. Meddelarfrihet, rätt till
              privatliv, rösträtt, yttrandefrihet, brevhemlighet och källskydd
              är rättigheter som utgör grunden för den öppna och fria gemenskap
              som vi i Sverige lever i.
            </seg>
            <seg n="9965e5b3">
              Tyvärr har händelser fått demokratier som vanligtvis skulle stå
              upp för dessa rättigheter att bli rädda och agera helt irrationellt.
              Elfte september satte skräck i ledande politiker runt om i västvärldens
              alla länder. Tänk om det skulle hända här? För att förhindra nya
              terrordåd har lagar införts som på olika sätt inskränkt dessa
              fri- och rättigheter som utgör grunden för våra demokratiska samhällen.
              Lag efter lag har gjort att övervakningen har ökat och friheten
              minskat.
            </seg>
            <seg n="0922f506">
              Terrorism går ut på att ingjuta rädsla i ett samhälle. Tyvärr
              verkar det ha lyckats. Människors rädsla för terrordåd har gjort
              att långtgående lagar och inskränkningar också har accepterats.
              Vi har vaggats in i en ständig krismentalitet, vilket gjort att
              vi accepterat långtgående integritetskränkande lagstiftning som
              grovt begränsar våra fri- och rättigheter något som vi normalt
              inte skulle acceptera när det inte är krigstid. Sakta men säkert
              avskaffar vi grunden för vår öppna demokrati. Vi avskaffar genom
              lagstiftningen de rättigheter som lagstiftningen egentligen är
              tänkt att försvara mot terrorism.
            </seg>
            <seg n="c31421e9">
              Politik baserad på rädsla är aldrig lyckad. Datalagringsdirektivet
              är ett direktiv som inte på något sätt lever upp till de krav
              vi kan ställa på lagstiftning när den införs. Det är ett oproportionerligt
              stort ingrepp i den personliga integriteten i förhållande till
              den eventuella nyttan. Det är inte ett effektivt sätt att bekämpa
              brott.
            </seg>
            <seg n="2baa6139">
              Det finns inga bevis för att lagstiftningen är effektiv. Polisen
              säger att de redan i dag får ut den information de behöver eftersom
              it-leverantörerna sparar viss information om sina kunder för fakturering.
              Varför ska vi då införa en lagstiftning som innebär att alla tvingas
              lagra massor av information under sex månaders tid för att sedan
              kunna lämna ut den till polisen utan dröjsmål?
            </seg>
            <seg n="b7d1f869">
              Regeringen sade dessutom i sitt svar till EU i fjol på varför
              man inte infört direktivet ännu att det grundläggande syftet med
              datalagringsdirektivet att säkerställa att uppgifter finns tillgängliga
              för utredning, avslöjande och åtal av allvarliga brott redan i
              dag uppnås i Sverige i stor utsträckning med stöd av gällande
              regler. Till och med regeringen själv konstaterar alltså att direktivet
              inte behövs, men ändå har man inte gjort något för att försöka
              undvika att införa det.
            </seg>
            <seg n="f375ed41">
              Dem som man verkligen vill komma åt med denna typ av lagstiftning
              tenderar dessutom att hitta vägar att kringgå lagstiftningen genom
              till exempel anonymiseringstjänster som kryptering och kontantkort.
              I stället är det informationen om vanliga Svenssöner som kommer
              att lagras.
            </seg>
            <seg n="8ccf8cd0">
              Att information om all vår elektroniska kommunikation kommer
              att masslagras och övervakas under sex månader är en hisklig tanke.
              Det är väldigt mycket information. Det är väldigt personligt.
              Om informationen skulle komma i orätta händer skulle en enorm
              skada vara skedd. Det går inte att garantera att denna information
              inte kommer att läcka ut. I slutändan är det människor som ska
              hantera informationen, och förr eller senare kommer misstag att
              begås eller makt att missbrukas.
            </seg>
            <seg n="16f506c5">
              Hur skulle det kännas om information om dina surfvanor, alla
              samtal du ringt, alla sms du skickat det senaste halvåret och
              var du befann dig när du ringde och skickade dem hamnade i orätta
              händer? Tänk om informationen läcker ut, säljs eller missbrukas?
              Den risken är överhängande när sådana här stora system införs.
            </seg>
            <seg n="06bf1c36">
              Vad skulle hända om ett totalitärt parti tog makten i Sverige
              och direkt hade möjlighet att ta ut all information om landets
              alla medborgare och alla de kommunicerat med det senaste halvåret?
            </seg>
            <seg n="718ed7a3">
              Vi ska inte tro att jakt på oliktänkande inte skulle kunna bli
              verklighet här. Det har ju varit verklighet förut. Risken för
              att staten skulle kunna få tag i information kan få människor
              att tystna. Missförhållanden kanske inte anmäls. Känsliga webbsidor
              kanske inte besöks. Av dessa anledningar är till exempel Svenska
              Journalistförbundet starkt kritiskt till direktivet.
            </seg>
            <seg n="e9728981">
              Direktivet får alltså stora konsekvenser. Dessutom kostar det
              mycket. 1 miljard beräknar branschen att kostnaden kan bli. Kostnaderna
              kommer att belasta branschen och i slutändan också kunderna vi
              som ringer, sms:ar och mejlar.
            </seg>
            <seg n="d78d6e71">
              För ett år sedan lyckades Miljöpartiet och Vänsterpartiet skjuta
              upp direktivet ett år. En minoritet i riksdagen kan göra det när
              det handlar om lagstiftning som inskränker grundläggande rättigheter.
              Då kan lagförslaget bli uppskjutet så att politikerna ska kunna
              tänka igenom saken och för att det ska hinna bli en samhällsdebatt
              om förslaget.
            </seg>
            <seg n="2a0cba21">
              Nu har det gått ett år. Tyvärr har regeringen inte arbetat för
              att förändra direktivet. I stället har man förhållit sig passiv.
              Nu står vi här ett år senare, och det är återigen dags för debatt
              och omröstning.
            </seg>
            <seg n="81ac8a09">
              Jag är rädd att datalagringsdirektivet kommer att röstas igenom.
              Jag vill dock uppmana liberala ledamöter, särskilt inom Centerpartiet,
              som har ett nytaget stämmobeslut mot datalagringsdirektivet, att
              göra det ideologiskt riktiga och rakryggat rösta nej till införandet
              av direktivet i eftermiddag.
            </seg>
            <seg n="13584f66">
              Men jag är som sagt rädd att det kommer att gå igenom. Miljöpartiet
              kommer dock att rösta nej. Vi vill att regeringen agerar med andra
              länder som är kritiska till direktivet för att försöka riva upp
              det eller omförhandla det så att det blir frivilligt.
            </seg>
            <seg n="a4019eb6">
              Vi måste fundera över vad de senaste tio årens övervakningslagar
              i antiterrorismens namn har gjort med våra samhällen. I stället
              för att skynda oss och införa fler liknande lagar krävs en överblick
              av vilka integritetsinskränkningar som alla dessa lagar leder
              till och ett samlat skydd av den personliga integriteten.
            </seg>
            <seg n="acedc9a6">
              En sak går lätt att konstatera. Trots de senaste tio årens övervakningslagar,
              trots mer kameraövervakning, trots invasioner i flera länder,
              trots terrorlistor och flygskannrar har världen inte blivit ett
              dugg säkrare. Sista ordet är inte sagt i denna fråga.
            </seg>
          </u>
          <note type="speaker" n="a281bf30">
            Anf. 19 KENT EKEROTH (SD):
          </note>
          <u who="kent_ekeroth_3b89d3" xml:id="i-02ad59b6c7a3eb30-0" n="c27e46b0">
            <seg n="ed24d41e">
              Herr talman! För ett år sedan hade vi en debatt om exakt samma
              sak. Frågan har legat vilande ett år eftersom en minoritet inklusive
              Sverigedemokraterna sköt upp den. Vi sköt upp direktivet i ett
              år eftersom vi ansåg att det var framför allt en sak som saknades
              i direktivet, nämligen att lagringen skulle ske i Sverige. Som
              det ser ut i dag kan det lagras var som helst i Europa. Vi anser
              inte att trafikdatauppgifter ska få lagras i något annat land
              eftersom säkerheten vid en sådan lagring kan ifrågasättas. Det
              är samma ställningstagande som remissinstanserna Säkerhetspolisen,
              Krisberedskapsmyndigheten, Stiftelsen för internetinfrastruktur
              och Sveriges advokatsamfund har uttalat.
            </seg>
            <seg n="14719e82">
              Som jag nämnde förra året angav Data protection working party
              i EU, det som förkortas WP29 och som har representanter från alla
              medlemsstaters datainspektioner, i en rapport att det förelåg
              mycket olika nivåer på skyddet i de olika EU-länderna. Regleringen
              att det ska lagras inom den egna nationen var den vanligaste regleringen
              i relation till datalagringsdirektivet. Det är alltså inte något
              ovanligt krav.
            </seg>
            <seg n="e07d230f">
              Vid hantering av trafikuppgifter utomlands kan vi av naturliga
              skäl inte garantera att uppgifter hanteras lika korrekt som de
              förväntas bli hanterade i Sverige. Vid eventuella säkerhetsintrång
              kan läget bli extra komplicerat och känsligt och en svensk medborgare
              tvingas driva en process mot en utländsk myndighet eller ett utländskt
              företag.
            </seg>
            <seg n="61624adf">
              Utskottsmajoritetens motivering att det i EU:s samtliga medlemsländer
              finns regler för dataskydd är inte tillfredsställande nog, särskilt
              inte med tanke på att rättssäkerheten och förekomsten av korruption
              skiljer sig markant mellan medlemsländerna. Enligt organisationen
              Transparency Internationals index för 2011 ligger Sverige på fjärde
              plats av 184 länder när det gäller korruption. Sverige är nästan
              förskonat från korruption och ligger på samma nivå som Danmark,
              Norge och Finland. Andra EU-länder, som Grekland, Slovakien, Bulgarien,
              Rumänien och Italien, har så hög uppmätt korruption att de sällar
              sig till länder som Kina, Columbia, Liberia och Swaziland.
            </seg>
            <seg n="bf2f5d03">
              Vi sverigedemokrater tycker inte att det är vare sig tryggt eller
              klokt att trafikdatauppgifter om svenska medborgare ska kunna
              lagras i sådana länder.
            </seg>
            <seg n="1e451d1e">
              Med anledning av det yrkar jag bifall till vår reservation, som
              innebär att dessa data ska lagras i Sverige för att säkra rättssäkerheten
              för svenska medborgare när det gäller den allmänna information
              som kommer att samlas in.
            </seg>
          </u>
          <note type="speaker" n="f2ab85e8">
            Anf. 20 JENS HOLM (V):
          </note>
          <u who="jens_holm_726eb1" xml:id="i-574b803374fec1b4-0" n="3fc8eba6" next="i-bd4c9ee92c329d64-0"/>
          <note n="02f4239c">
            Herr talman! Meddebattörer och åhörare! Jag börjar med att yrka
            bifall till de två reservationerna från Miljöpartiet och Vänsterpartiet,
            nämligen reservationerna 1 och 3.
          </note>
          <u who="jens_holm_726eb1" xml:id="i-bd4c9ee92c329d64-0" n="3fc8eba6" prev="i-574b803374fec1b4-0">
            <seg n="4df66c7a">
              Ett samtal till en familjeterapeut, ett sms till en kanske ökänd
              förbrytare och mejlkorrespondens med Anonyma Alkoholister är sådant
              som vi med största säkerhet vill hålla helt för oss själva. På
              samma sätt som ingen bryr sig om vilken post vi skickar eller
              vilka brev vi får hem i vår brevlåda vill vi att vår datakorrespondens
              ska kunna hållas helt privat. Det är inte för inte som korrespondenshemligheten
              är inskriven i Europakonventionens artikel 8. I ett särskilt yttrande
              om datalagringsdirektivet skrev den nuvarande justitieministern
              Beatrice Ask till justitieutskottet: Det innebär en allvarlig
              kränkning av den personliga integriteten och de mänskliga rättigheterna.
              Precis så är det.
            </seg>
            <seg n="89dbb401">
              Varför är alla journalistförbund i Europa motståndare till datalagringsdirektivet?
              Varför uppmanar det svenska journalistförbundet sina medlemmar
              att använda sig av anonymiseringstjänster när de har kontakt med
              tipsare och folk som ringer och pratar med medier? De vill att
              medlemmarna ska vidta konkreta åtgärder för att datalagring ska
              kringgås. För en journalist är det helt grundläggande att kunna
              garantera meddelarfriheten och källskyddet. Meddelarfrihet och
              källskydd är inskrivet i vår grundlag.
            </seg>
            <seg n="556c6672">
              Hur kommer det att påverka de människor som i dag har kontakt
              med medier i känsliga frågor? Kommer datalagring att leda till
              att källskyddet och meddelarfriheten stärks eller försvagas? Det
              kommer tyvärr att leda till att det försvagas. Blotta risken att
              deras korrespondens med en tidning eller en radio- eller tv-kanal
              kan hamna i orätta händer kan få människor att dra sig för att
              ha kontakt med medier. Det vore helt förödande.
            </seg>
            <seg n="223462b8">
              En annan viktig fråga är om lagringen av data kommer att kunna
              göras på ett helt rättssäkert och tryggt sätt. Anhängarna av datalagring
              brukar säga att detta inte läcker ut i orätta händer. Det är it-
              och telekombolagen som får i uppgift att lagra data. I Sverige
              är det ungefär 500 företag; det är stora och små företag. Från
              branschen säger man att man inte kan garantera att data inte hamnar
              i orätta händer, även om man naturligtvis kommer att göra vad
              man kan. Det tycker jag är viktigt att lyssna på.
            </seg>
            <seg n="aab26936">
              Vi kan ju titta på Wikileaks till exempel där mängder av information
              läcker ut från USA:s försvarssystem. Det är ett system som man
              tycker borde vara hur säkert som helst, men även där läcker det.
              Det finns andra exempel på hur information läcker. Jag tror att
              alla register och alla stora system helt enkelt har sina brister.
              Blotta rädslan för att det kan hamna i orätta händer vem vi pratar
              med, vem vi skickar sms till och vad vi gör på nätet gör att människor
              kommer att känna sig övervakade och kanske drar sig för att ta
              kontakter som de annars skulle ha tagit.
            </seg>
            <seg n="5731becb">
              Det gjordes en opinionsundersökning i Tyskland strax efter det
              att man hade infört datalagringsdirektivet där. Den visar att
              ungefär 50 procent av de tillfrågade tyskarna hade ändrat sitt
              beteende på nätet efter att datalagringsdirektivet hade införts.
              Det tycker jag är viktigt att reflektera över.
            </seg>
            <seg n="f7e2db67">
              När vi stiftar lagar i den här församlingen säger vi att lagarna
              ska vara effektiva och proportionerliga. Datalagring är det selektiva
              sparandets raka motsats. I stället för att gå på ett fåtal, de
              grova brottslingarna som man ska komma åt med datalagringsdirektivet,
              ska alla registreras. All kommunikation från alla svenskar ska
              sparas under sex månader. Är det effektivt?
            </seg>
            <seg n="102a0bb8">
              Jag vet inte hur många av er som lyssnade på den ansvariga kommissionären
              Cecilia Malmström i Ekots lördagsintervju i helgen. Hon hade uppenbarligen
              svårt att ge ett enda konkret exempel på att datalagring är ett
              effektivt sätt att bekämpa grov brottslighet. Det kommer kanske
              att kosta upp till en miljard kronor, säger telekombolagen som
              har uppdraget att göra detta. Det kostar alltså väldigt mycket
              pengar. Det är pengar som man skulle kunna lägga på något annat.
            </seg>
            <seg n="4d8fd8b5">
              Vad tycker den svenska regeringen? Som Maria Ferm sade tidigare
              svarade den svenska regeringen i augusti i fjol till EU-domstolen
              att syftet med datalagringsdirektivet uppnås i dag med gällande
              regler. Vad är då vitsen med att införa massövervakning av alla
              svenskars mobil- och datatrafik?
            </seg>
            <seg n="3327e2f9">
              Kom också ihåg att de grova brottslingarna inte kommer att sitta
              där och kommunicera på ett öppet sätt. De använder sig redan i
              dag av anonymiseringstjänster, krypterade mejl, kontantkort och
              så vidare. De grova brottslingarna kommer alltså inte att fastna
              i detta nät, utan det är alla vi svenskar som kommer att känna
              oss massövervakade.
            </seg>
            <seg n="556cce43">
              När jag läser det som skrivs på nätet och i medierna och lyssnar
              på vad andra kolleger säger, även från andra partier, undrar jag
              vem som egentligen vill ha detta direktiv. Alla de politiska ungdomsförbunden
              är motståndare till datalagringsdirektivet. Centerpartiet, som
              håller på att baxa igenom detta just nu, är motståndare till datalagringsdirektivet.
              Mängder av ledande företrädare för de andra borgerliga partierna
              är mycket kritiska eller direkta motståndare till det. Tittar
              man på stämningarna nere i EU-parlamentet, där jag satt tidigare,
              är motståndet ännu större, särskilt från borgerligt håll, än vad
              det är här i Sverige.
            </seg>
            <seg n="52951135">
              Om man talar med telekomoperatörerna säger de att de absolut
              inte vill ha detta. Och, återigen, den ansvariga EU-kommissionären
              Cecilia Malmström sade i lördags för det första att datalagringsdirektivet
              var ett hafsverk, för det andra att hon fortfarande var mycket
              skeptisk och för det tredje att hon lovar att detta måste ses
              över eftersom det inte är bra som det ser ut i dag.
            </seg>
            <seg n="faf2ff88">
              Om till och med den ansvariga kommissionären tycker att detta
              är ett hafsverk och att det inte är bra, varför ska vi då införa
              det? Det är helt obegripligt för mig.
            </seg>
            <seg n="29876416">
              Det är många bokstavskombinationer FRA, Ipred, ACTA och nu DLD,
              alltså datalagringsdirektivet som leder fram till ett och samma
              mål, nämligen ett samhälle där storföretagen och statsmakterna
              får alltmer kontroll över enskilda människors liv.
            </seg>
            <seg n="e31bb375">
              Det som vi ska fråga oss i eftermiddag kl. 16, då vi röstar om
              detta, är följande: Är detta ett sådant samhälle som vi vill ha?
            </seg>
            <seg n="277590e0">
              Vi i Vänsterpartiet säger absolut nej till datalagringsdirektivet.
              Vi säger nej till de andra bokstavskombinationerna också därför
              att vi säger ja till en fri kommunikation. Vi tycker att den nya
              tekniken ska bejakas i stället. Den ska inte motarbetas. Vad enskilda
              individer gör med sina mobiltelefoner eller på nätet ska inte
              staten lägga sig i.
            </seg>
            <seg n="9a8bbf8a">
              Alla som vill värna den fria tekniken, de mänskliga rättigheterna
              och det öppna samhället ska rösta mot datalagringsdirektivet kl.
              16 i dag. Än finns det möjlighet att stoppa detta, och jag hoppas
              att vi verkligen kommer att lyckas göra det.
            </seg>
          </u>
          <note n="a0ec299c">
            I detta anförande instämde Marianne Berg och Lena Olsson (båda
            V).
          </note>
          <note type="speaker" n="9a2cdf96">
            Anf. 21 ELIN LUNDGREN (S):
          </note>
          <u who="elin_lundgren_aabf08" xml:id="i-bac7e5db8f3aff54-0" n="ec2d918b" next="i-f458d5c90bc605b2-0">
            <seg n="e24d941e">
              Herr talman! Grunden i det som vi debatterar i dag är:
            </seg>
            <seg n="93647755">
              I enlighet med artikel 1.1 i direktivet om lagring av trafikuppgifter
              är syftet med direktivet att harmonisera medlemsstaternas bestämmelser
              om skyldighet att lagra vissa uppgifter för att på så sätt säkerställa
              att uppgifterna är tillgängliga för avslöjande, utredning och
              åtal av allvarliga brott.
            </seg>
          </u>
          <note n="c8c64348">
            Sverige var ett av de länder som var med och drev fram direktivet
            som antogs i mars 2006. Bakgrunden var bombdåden i Madrid 2004
            och i London 2005.
          </note>
          <u who="elin_lundgren_aabf08" xml:id="i-f458d5c90bc605b2-0" n="ec2d918b" prev="i-bac7e5db8f3aff54-0">
            <seg n="d8c139ce">
              Från Socialdemokraterna ser vi att datalagringsdirektivet fyller
              en funktion vid brottsbekämpning. Vid allvarliga brott kan polisen
              få ut operatörsuppgifter över kommunikation och lägga ett pussel
              kring den situation som har varit. Det kan handla om att samla
              bevis eller att hitta personer som är skyldiga till grova brott.
              Men det kan också handla om att kunna avskriva personer som från
              början har blivit felaktigt misstänkta.
            </seg>
            <seg n="3f9405ba">
              För polisen är denna information oerhört viktig för uppklarandet
              av allvarlig brottslighet. Det gäller mord, människohandel, människorov,
              våldtäkter, grova rån, utpressning, mordbrand, olaga hot och grova
              narkotikabrott.
            </seg>
            <seg n="6e2285c1">
              Det är alltså ingen ny idé att använda trafikdata i brottsbekämpning.
              Det görs redan i dag. Men i dag sparar inte alla företag sin datatrafik.
              Det gör att polisen kan gå miste om möjligheten att sätta fast
              kriminella som har begått allvarliga brott.
            </seg>
            <seg n="4da6665f">
              Hos dem som sparar uppgifterna är det inte säkert att det finns
              några rutiner för hur man ska lämna ut uppgifterna till polisen,
              till exempel om det är på obekväm arbetstid. Då försenas polisens
              utredning.
            </seg>
            <seg n="750de927">
              Ni hörde vilken typ av brott det handlar om. Då förstår ni också
              att det är viktigt att utredningen snabbt kan komma framåt eftersom
              trafikdata ger ovärderliga pusselbitar.
            </seg>
            <seg n="210562ec">
              I denna fråga vägs insamlingen av trafikdata och effektiviteten
              när det gäller att lösa allvarliga brott mot människors integritet.
              Det gäller integriteten för de skötsamma medborgarna men också
              integriteten för offren för den grova kriminaliteten, något som
              vi betonar i vårt utlåtande.
            </seg>
            <seg n="0064c8c3">
              Att bli utsatt för brott är en oerhörd integritetskränkning.
              Om brottet dessutom inte kan lösas blir brottsoffret drabbat två
              gånger.
            </seg>
            <seg n="d4e0f2b3">
              I vår avvägning har vi landat i att detta är en riktig bedömning.
              Därför förordar vi också minimitiden på sex månaders lagringstid,
              trots att direktivet ger möjlighet att spara detta i två år. Det
              fanns också viktiga remissinstanser som ville ha två års lagring.
              Men i vår avvägning landade vi på sex månader.
            </seg>
            <seg n="41b983bf">
              Våra mejlboxar har fyllts av mejl i denna fråga. Jag skulle vilja
              bemöta några av dessa påståenden som har framförts i dessa mejl.
            </seg>
            <seg n="0381a3d4">
              Ett påstående är att direktivet skulle vara olagligt.
            </seg>
            <seg n="bd481ac2">
              I Sverige har vi Lagrådet som granskar alla lagförslag, och Lagrådet
              har inte hittat någon som helst grund för detta påstående utan
              skriver följande i sitt utlåtande:
            </seg>
            <seg n="145f6cb4">
              Från de synpunkter Lagrådet har att beakta möter därför inga
              invändningar mot att datalagringsdirektivet implementeras i allt
              väsentligt i enlighet med det remitterade förslaget.
            </seg>
            <seg n="bcff552b">
              En annan skriver att förslaget enbart tillkommit för att bekämpa
              terrorism och tror att det kan användas bara i detta syfte och
              därför inte skulle vara proportionerligt.
            </seg>
            <seg n="0a4691c6">
              Som jag precis redogjorde för finns det alltså mycket annan grov
              brottslighet som vi alla tyvärr kan drabbas av, till exempel våldtäkter,
              mord och människorov. Där kan direktivet också komma att användas
              för att lösa allvarliga brott.
            </seg>
            <seg n="3dc1c7db">
              En annan fråga är: Varför ska ni läsa min privata kommunikation?
            </seg>
            <seg n="00ef0abf">
              Men det är ingen kommunikation som ska läsas. Det är en missuppfattning.
              Vi talar om ett redskap för att kunna nysta upp och bekämpa grov
              brottslighet. Någon har frågat varför polisen inte kan ägna sig
              åt gammalt hederligt polisarbete. Jag vet inte exakt vad som är
              gammalt hederligt polisarbete. Men jag kan konstatera att när
              brott sker på gatan har vi poliser på gatan. När brott sker eller
              planeras på nätet måste vi också ha redskap för att kunna bemöta
              det.
            </seg>
            <seg n="4cc85547">
              Jag skulle vilja redogöra för vad som hände i höstas när jag
              ringde upp de två företag där jag är kund för att ställa frågor
              om hur de sparade min kommunikation.
            </seg>
            <seg n="bf41077e">
              Hos det första företaget som jag kontaktade förstod tjejen som
              jag talade med över huvud taget inte vad jag frågade om. Då var
              jag mycket tydlig och hänvisade till diskussioner om datalagringsdirektivet
              och trafikuppgifter och att det var därför som jag frågade. Jag
              fick förklara detta flera gånger. Till slut sade hon att de inte
              kunde hjälpa mig med detta. I stället hänvisade hon mig till polisen.
              När jag drog på lite till fick jag ändå veta att de har sparat
              alla uppgifter sedan jag blev kund hos dem, och det har jag varit
              sedan 1997. Det betyder i så fall att de har sparat uppgifter
              om mig i 15 år, oklart vilka.
            </seg>
            <seg n="5e398e3d">
              När jag ringde till det andra företaget hade jag lärt mig lite
              grann och var mycket tydlig från början. Tjejen som jag talade
              med där förstod frågan. Sedan kopplade hon bort mig under lång
              tid då hon hade kontakt med säkerhetsavdelningen. Det enda som
              hon kunde berätta för mig var att en hel del uppgifter sparas.
              Men hon kunde inte berätta för mig vilka de var. Det kommuniceras
              enbart med polisen.
            </seg>
            <seg n="cc1219b6">
              Som kund i dag kan jag alltså inte få någon som helst information
              om vilka uppgifter som sparas om mig. Inget av företagen kunde
              på något sätt ge mig en policy eller liknande eller förklara för
              mig hur mina uppgifter hanterades.
            </seg>
            <seg n="5ad8c4cb">
              Den första slutsatsen för mig är att detta inte är en fråga som
              de stora företagens kundtjänster detta var stora företag är särskilt
              vana att få över huvud taget eftersom de inte förstår frågan.
              För mig antyder det lite grann att det inte är så många konsumenter
              i Sverige som hittills har känt oro för att dessa uppgifter har
              sparats.
            </seg>
            <seg n="671e9442">
              Den andra slutsatsen är att när företagen, operatörerna, problematiserar
              över att de ska behöva spara uppgifter verkar det vara så att
              ganska mycket uppgifter sparas och dessutom ganska länge.
            </seg>
            <seg n="a4be91de">
              Jag vill betona att vi socialdemokrater vet att det inte bara
              handlar om att använda metoder som datalagring för att minska
              kriminaliteten utan att det främst handlar om att arbeta på ett
              sådant sätt att människor inte hamnar i kriminalitet. Det bästa
              sättet vi vet är att bekämpa klyftor eftersom vi vet att det i
              alla samhällen är de som är allra mest utsatta som väljer den
              kriminella vägen eller kanske snarare inte känner att de har något
              val.
            </seg>
            <seg n="a6ca4d9b">
              Det är inte den diskussionen vi ska ha här. Men genom att tala
              om grogrunden för kriminalitet vill jag trycka på att vi socialdemokrater
              inte tror att bara datalagring löser alla problem med allvarliga
              brott. Dock är det en metod för att lösa dessa.
            </seg>
          </u>
          <note n="7b547ff2">
            Herr talman! Med detta som bakgrund yrkar jag bifall till utskottets
            förslag i betänkandet.
          </note>
          <note n="fe9b4d26">
            I detta anförande instämde Christer Adelsbo, Kerstin Haglö, Arhe
            Hamednaca och Anna Wallén (alla S) samt Johan Pehrson (FP).
          </note>
          <note type="speaker" n="c18e1312">
            Anf. 22 JENS HOLM (V) replik:
          </note>
          <u who="jens_holm_726eb1" xml:id="i-184116bab14a2f9e-0" n="3fc8eba6">
            <seg n="faa95a03">
              Herr talman! Elin Lundgren har nyss redogjort för varför Socialdemokraterna
              är för datalagring. När vi här stiftar lagar ska dessa vara proportionerliga;
              vi ska väga olika intressen mot varandra.
            </seg>
            <seg n="e603b341">
              Jag har två frågor till Elin:
            </seg>
            <seg n="1dcfee53">
              Om det i undersökningar från länder där datalagringsdirektivet
              införts visar sig att människor faktiskt ändrar sitt beteende
              och kanske drar sig för att kontakta terapeuten, sexualrådgivaren,
              psykologen eller vad det nu kan vara, känns då inte det som ett
              väldigt tungt argument i den andra vågskålen? I den ena vågskålen
              finns ju polisens intressen; det är det som Elin Lundgren mycket
              talat om. Hur har Socialdemokraterna resonerat i det avseendet?
            </seg>
            <seg n="873a6a38">
              Ifall man nu kan tycka att det finns problem med datalagringsdirektivet
              en uppfattning som jag tror att många socialdemokrater delar varför
              stöder då Socialdemokraterna det här förslaget där man går längre
              än vad EU kräver?
            </seg>
            <seg n="4b5a6104">
              Den borgerliga svenska regeringen lägger här fram förslag om
              att även missade samtal ska registreras och sparas. Även positioner
              var man befinner sig vid ett samtals slut ska sparas, vilket i
              praktiken gör att alla våra mobiltelefoner blir spårsändare i
              statens tjänst. Är det verkligen någonting som Socialdemokraterna
              tycker är bra?
            </seg>
          </u>
          <note type="speaker" n="eba8ee4a">
            Anf. 23 ELIN LUNDGREN (S) replik:
          </note>
          <u who="elin_lundgren_aabf08" xml:id="i-f2327becfde72c98-0" n="ec2d918b">
            <seg n="211029eb">
              Herr talman! Jens Holm frågar om de delar av direktivet där vi
              valt att gå lite längre än vi måste. Vi instämmer helt enkelt
              i remissinstansernas förslag. De säger: Om vi också får tillgång
              till det här kommer vi att kunna lösa fler jobb. Då känner vi
              att det är så och att det är värt att ha det så.
            </seg>
            <seg n="ce233543">
              Den andra frågan som ställdes är lite mer omfattande. Som Jens
              Holm sade visar undersökningar att människor väljer att ändra
              sitt beteende. Jens Holm undrar om det inte känns lite tungt i
              den andra vågskålen och hur tungt polisens intressen ska väga.
            </seg>
            <seg n="f648b0cc">
              Det handlar inte om polisens intressen utan om brottsoffrens
              intressen. Jag vet inte om Jens Holm i morse när han vaknade fick
              samma newsflash i sin mobil som jag om att polisen i Frankrike
              just nu håller på att sätta fast den man som mördat sju barn och
              en del soldater. Hur har man kunnat få fatt på mannen? Jo, genom
              att använda trafikdata.
            </seg>
            <seg n="347e2f04">
              Vi hör exempelvis om att tunga brottslingar tar omvägar så att
              man inte får fatt på dem via trafikdata. Uppenbarligen är det
              så. Därför undrar jag, Jens Holm, om du inte tycker att det är
              bra att polisen snabbt tack vare trafikdata får fast brottslingen
              i Frankrike.
            </seg>
          </u>
          <note type="speaker" n="783cce8d">
            Anf. 24 JENS HOLM (V) replik:
          </note>
          <u who="jens_holm_726eb1" xml:id="i-184116bab14a2f9e-1" n="3fc8eba6">
            <seg n="5cc4590b">
              Herr talman! En förlängning av Elin Lundgrens och Socialdemokraternas
              resonemang borde vara att vi kanske ska ha ett chip i nacken eller
              något sådant så att staten kan se vartenda litet steg vi tar,
              kan se exakt allt vi gör. Då är vi helt kontrollerade. Man kan
              se precis allt en person har gjort och var personen befunnit sig.
              Då blir det hur lätt som helst att jaga brottslingar.
            </seg>
            <seg n="af57c05c">
              Jag vill påminna om att svensk polis redan i dag har ganska långtgående
              möjligheter att telefonavlyssna och kameraövervaka misstänkta
              grova brottslingar. Det här är en möjlighet som svensk polis alltmer
              använder sig av. Bara under 2000-talet har antalet tillstånd att
              telefonavlyssna grova brottslingar femfaldigats. Det har skett
              en ökning från ungefär 200 till närmare 1 000 bifallna ärenden.
            </seg>
            <seg n="578428dd">
              I mindre än 1 procent av ansökningarna från polisen till åklagaren
              får man ett nej, så alla de här möjligheterna finns redan i dag
              i Sverige. Jag tror att det är just därför som den svenska regeringen
              svarar EU-domstolen att vi i Sverige inte behöver något datalagringsdirektiv.
              Vi har lagar och regler på plats när det gäller att bekämpa grov
              brottslighet.
            </seg>
            <seg n="bcd822a2">
              Det som väldigt mycket oroar mig är att Socialdemokraterna inte,
              tycker jag, tar integritetsfrågorna och frågorna om mänskliga
              rättigheter på fullt allvar i de här avseendena.
            </seg>
            <seg n="2f15f0b0">
              Titta på vad polisen redan i dag kan göra! Det är precis så som
              Elin Lundgren sade, nämligen att man bekämpar grov brottslighet
              främst på andra sätt genom att bekämpa klyftor och så vidare.
            </seg>
            <seg n="9395e8b1">
              Ta människors mycket befogade känsla av att vara övervakade på
              allvar och rösta inte för det här datalagringsdirektivet!
            </seg>
          </u>
          <note type="speaker" n="b119e098">
            Anf. 25 ELIN LUNDGREN (S) replik:
          </note>
          <u who="elin_lundgren_aabf08" xml:id="i-f2327becfde72c98-1" n="ec2d918b">
            <seg n="6a41f7b6">
              Herr talman! I mitt anförande talade jag också om integriteten.
              Jag skulle vilja framhålla den integritetskommission som vi socialdemokrater
              varit med om att driva fram. Där kan vi titta på de här frågorna
              som helhet, så det är absolut inte så att integriteten inte är
              viktig.
            </seg>
            <seg n="1a9ca6c4">
              Integriteten avseende brottsoffer väger också väldigt tungt för
              oss. Jag har inte hört Vänsterpartiet här över huvud taget tala
              om brottsoffer. Inte heller har jag hört Vänsterpartiet säga någonting
              om det jag sade om min kontakt med mina operatörer och om hur
              de vill reglera när det gäller den väldigt stora osäkerhet som
              i dag finns kring den datalagring som i dag, just nu, sker. Vänsterpartiet
              säger ingenting om det, utan det är direktivet man riktar in sig
              på. Men samtidigt: Varför har inte alla som borde vara mycket
              oroliga ringt till kundtjänsten och ställt de här frågorna?
            </seg>
          </u>
          <note type="speaker" n="76f879b8">
            Anf. 26 MARIA FERM (MP) replik:
          </note>
          <u who="maria_ferm_75a60e" xml:id="i-d87c4732f40d40ca-2" n="2546ef38">
            <seg n="fcc1e33d">
              Herr talman! Jag lyssnade på Elin Lundgrens anförande tidigare
              här och fick då en redogörelse om hur direktivet kom fram. Det
              var resultatet av en känslomässig reaktion efter terrordåden i
              Madrid och någonting som drevs fram av den tidigare socialdemokratiske
              ministern Thomas Bodström någonting som snarare ger mig kalla
              kårar än är något jag kan känna mig stolt över. Men det där är
              nu historia.
            </seg>
            <seg n="e63402ff">
              Nu har direktivet vidgats till att syfta till att bekämpa inte
              bara terrorism utan även annan brottslighet, något som jag också
              är skeptisk till eftersom man hela tiden går längre och längre
              vid införandet av sådan här lagstiftning.
            </seg>
            <seg n="f1c32944">
              Det jag först och främst skulle vilja fråga Elin Lundgren om
              är följande. Elin redogör för olika typer av grova brott för vilka
              det krävs att polisen har nödvändiga resurser och verktyg för
              att kunna klara upp brotten. Men polisen säger att man redan i
              dag har de verktyg som krävs. Hur kommer det sig då att det är
              nödvändigt att införa en lagstiftning som går mycket längre?
            </seg>
            <seg n="0c461ec8">
              I dag räcker det tydligen med de uppgifter som redan finns sparade
              hos operatörerna för fakturering och som sedan måste slängas.
              Varför ska vi då införa en lagstiftning som tvingar alla operatörer
              att lagra mycket mer information än som i dag lagras och dessutom
              i sex månader?
            </seg>
          </u>
          <note type="speaker" n="6ef37720">
            Anf. 27 ELIN LUNDGREN (S) replik:
          </note>
          <u who="elin_lundgren_aabf08" xml:id="i-f2327becfde72c98-2" n="ec2d918b">
            <seg n="43f6b990">
              Herr talman! Vi har tydligen tolkat remissutlåtandena väldigt
              olika. Jag säger att polisen och olika instanser inom polisen
              faktiskt velat att uppgifterna ska sparas i två år, så man tycker
              nog inte att det är bra som det i dag är. Jag gav också exempel
              på att polisen inte alltid kan få ut de uppgifter som polisen
              behöver, så det beror nog lite på vem man lyssnar på.
            </seg>
            <seg n="89fb44c2">
              Maria Ferm talar om känslomässiga reaktioner efter terrordåden
              i Madrid. Ja, det är väl inte så konstigt att människor vill värna
              brottsoffer. Jag har inte hört Maria Ferm säga någonting om brottsoffrens
              integritet.
            </seg>
            <seg n="848efa07">
              Vi är ganska många som tycker att grova brottslingar ska åka
              fast för sina handlingar. Vad tycker du, Maria Ferm, om att trafikdata
              varit till hjälp när man nu håller på att sätta fast den man i
              Frankrike som begått väldigt allvarliga brott? Tycker du att det
              är bra?
            </seg>
          </u>
          <note type="speaker" n="d4aef60b">
            Anf. 28 MARIA FERM (MP) replik:
          </note>
          <u who="maria_ferm_75a60e" xml:id="i-d87c4732f40d40ca-3" n="2546ef38">
            <seg n="3c8de2e9">
              Herr talman! Självfallet är det positivt att grova brottslingar
              åker fast och får ta ansvar för sina brott. Men det finns en risk
              när man inför en sådan här lagstiftning att det kanske ökar möjligheterna
              för grova brottslingar att använda sig av anonymiseringstjänster.
              De blir helt enkelt medvetna om att det de gör kommer att kartläggas
              ytterligare, och därför blir det kanske också vanligare att använda
              sig av just anonymiseringstjänster. Det kan resultera i att polisen
              faktiskt får svårare att jaga grova brottslingar, någonting som
              till exempel har hänt nu efter Ipredlagens införande.
            </seg>
            <seg n="683f3319">
              Det är väl ganska troligt att detta är något som kommer att öka
              ytterligare framöver. Jag skulle inte bli förvånad om det är så
              att vi inom några år kommer att använda oss av anonymiseringstjänster
              allihop, och då riskerar denna lag att bli fullständigt tandlös.
              Det kanske gör att det inte bara är grova brottslingar som använder
              sig av anonymiseringstjänster, utan alla. Detta kan alltså faktiskt
              riskera att försämra polisens möjligheter att få fast grova brottslingar.
            </seg>
            <seg n="110d6cd6">
              Dessutom finns det någonting vi brukar prata om i denna kammare,
              nämligen proportionalitetsprincipen. Vi måste hela tiden se ifall
              den lagstiftning vi inför och den integritetskränkning den innebär
              är proportionerlig gentemot nyttan. Här har vi inga bevis för
              att lagen faktiskt leder till en mer effektiv brottsbekämpning,
              men vi har stora bevis för att människors grundläggande fri- och
              rättigheter inskränks. Är det då rimligt att införa en sådan lagstiftning?
            </seg>
          </u>
          <note type="speaker" n="11e522ee">
            Anf. 29 ELIN LUNDGREN (S) replik:
          </note>
          <u who="elin_lundgren_aabf08" xml:id="i-f2327becfde72c98-3" n="ec2d918b">
            <seg n="ff4c1037">
              Herr talman! Jag hör Maria Ferm säga att hon oroar sig för att
              kryptering kan leda till att polisen får mindre tillgång till
              dessa uppgifter, och då minskar möjligheten att lösa allvarliga
              brott. Jag tycker att det säger ganska mycket om vad trafikdatauppgifterna
              kan betyda, nämligen att de när de finns hjälper till att lösa
              brott. Eftersom det faktiskt fungerar i väldigt många fall det
              finns massor av exempel där polisen har använt dessa uppgifter
              ser vi att krypteringen i dag inte hindrar att polisen löser många
              allvarliga brott.
            </seg>
            <seg n="0d9a03f4">
              Vad som händer i framtiden det är då. Allting måste utvärderas,
              och det gäller självklart också detta. Då är det kanske så att
              också polisen behöver tillgång till den typ av teknisk utrustning
              som gör att man kan komma runt detta. Det vet inte jag; det är
              inte det vi resonerar om i dag.
            </seg>
          </u>
          <note type="speaker" n="eaa2bb83">
            Anf. 30 JOHAN PEHRSON (FP):
          </note>
          <u who="johan_pehrson_6b4d75" xml:id="i-4a1f3ddc0ccd8502-0" n="8ecd37c1">
            <seg n="5fbbd302">
              Herr talman, kolleger och åhörare! Denna debatt handlar om hur
              det regelverk som gäller lagring av trafikuppgifter för brottsbekämpande
              ändamål ska se ut.
            </seg>
            <seg n="8923d943">
              Vi känner väl till bakgrunden. Det är en del av den konsekvens
              det innebär att man samarbetar med andra europeiska länder för
              att försvara de europeiska värden vi tycker är så viktiga, inte
              minst det öppna samhället. Därför kom man inom EU överens om att
              vi skulle ha ett direktiv som gemensamt reglerade frågan om trafikuppgifter
              för just brottsbekämpande ändamål och att det skulle finnas en
              skyldighet för medlemsstaterna att under en begränsad tid, noga
              reglerat, spara vissa uppgifter för att sedan förstöra dem.
            </seg>
            <seg n="2f667120">
              Frågan är inte ny. Det här var som sagt ett antal år sedan, och
              vi har sedan dess haft en proposition här som bordlades för ett
              år sedan. Vi har nämligen i Sverige en grundlag som jag är väldigt
              stolt över och som reglerar bland annat att man har möjligheten
              att med en minoritet från kammaren se till att vi får en bordläggning
              så att vi får chans att diskutera sådana här frågor än mer noggrant.
              Så har också skett.
            </seg>
            <seg n="1f8b6bae">
              Det är för övrigt samma grundlag som har sett till att vi har
              prövat detta lagförslag mot det vi i Sverige har i vår grundlagskatalog
              av mänskliga fri- och rättigheter. Där har som vi hörde i ett
              tidigare anförande kommit fram att detta är överensstämmande med
              den svenska grundlagen. Det finns alltså ingenting som hindrar.
              Samma lag som ger oss rätt att fördröja en så här viktig men också
              svår lagstiftning har även godkänt detta. Vi har därmed en grundlag
              att vara stolta över, och den måste vi försvara varje dag.
            </seg>
            <seg n="ae476b46">
              Nu är det dock tid för beslut, och då är det dags att vi går
              igenom lite av den diskussion som faktiskt har varit och ser vad
              det handlar om. Precis som Elin Lundgren nyss redogjorde för handlar
              det om kontaktuppgifter mellan två telefonnummer. Det är alltså
              det underlag för fakturering som jag vill påstå har sparats sedan
              mobiltelefonen uppfanns. Det har dock sparats av de operatörer
              som har tillhandahållit tjänsterna för mobiltelefoni.
            </seg>
            <seg n="ce358c22">
              Jag tycker att Elin Lundgrens beskrivning var väldigt målande:
              Detta har rimligen sparats under lång tid och varit tillgängligt
              för operatören att titta på för att se våra samtalsmönster. Jag
              utgår ifrån att de också gör det, för de har ett intresse av att
              sälja mer mobiltelefoner. Alla här har säkert noterat diskussionen
              huruvida vi växer fast i våra mobiltelefoner och om detta är nyttigt
              eller inte. Jag ska inte ge mig in på denna diskussion, men detta
              drivs naturligtvis fram av en industri som vill att vi ska prata
              i mobiltelefon oavbrutet. För dem är därför telefonfakturorna
              viktiga, och det är därför de har sparats.
            </seg>
            <seg n="ffa15bcd">
              En konsekvens av att de har sparats under väldigt lång tid är
              att de har använts också av polis vid misstanke om grova brott.
              Så långt är det alltså inga problem. Jag vill dock rulla tillbaka
              och säga att detta är en väldigt svår fråga. Inte minst för oss
              som bekänner oss till liberalismen och är liberaler är detta väldigt
              svårt, för det är motstående intressen. Det handlar om integriteten,
              att slippa statens oreglerade snokande eller dess intresse av
              att kartlägga och registrera. Det är ett viktigt intresse för
              alla som bekänner sig till liberalismen.
            </seg>
            <seg n="d753e001">
              Det är dock också viktigt för den som bekänner sig till liberalismen
              att man kan bekämpa brott effektivt. Idén med ett organiserat
              samhälle det öppna samhället och rättsstaten är att det är polis
              och brottsbekämpande myndigheter som ser till att kriminella låses
              in och slutar hota och begå vidriga brott som verkligen, vill
              jag påstå, kränker integriteten. Det går att räkna upp hur många
              exempel som helst där svensk polis tack vare teledatalagring har
              sett till att människor har fått sina liv åter och att integriteten
              har värnats.
            </seg>
            <seg n="223a1cb6">
              Dessa intressen står mot varandra, och därför vill jag påstå
              att detta är en balanspunkt. Att vara för integritet är ingen
              politisk åsikt det är väl alla. Däremot handlar detta om att finna
              en balanspunkt mellan motstående intressen.
            </seg>
            <seg n="ff2b8dba">
              Det är klart att de i denna kammare som inte bekänner sig till
              liberalismen i regel är emot också detta. Man har så att säga
              en annan ism man bekänner sig till och tycker inte att balanspunkten
              är så viktig. Men jämför detta med ekonomin! Vi är för marknadsekonomi
              men inte total, oreglerad kapitalism. Vi är för ett europeiskt
              samarbete, men vi tycker att det på vissa områden naturligtvis
              ska vara ett självbestämmande. Vi tycker att socialpolitik är
              jätteviktig det är viktigt att man gör insatser och stöder människor,
              oavsett om det handlar om bra förskolor för alla barn eller en
              socialtjänst som ska gripa in. Man får dock inte gå in och ta
              över människors liv. Det handlar om en balans för oss liberaler.
            </seg>
            <seg n="2ddff650">
              Det är en svår fråga. Jag tycker att man också ska se detta i
              ett sammanhang. Det sägs ofta att detta måste ses i ett sammanhang,
              och så tänker man på andra tvångsåtgärder vi använder, alltifrån
              polisens förutsättningar att göra husrannsakan till övervakningskameror
              utanför banker, vid bankomater eller vad det nu är. Jag vill sätta
              det i ett annat sammanhang. Precis som Elin Lundgren sade förebygger
              inte detta alla brott. Det är inte så att tvångsmedel i sig självt
              leder till det öppna samhället absolut inte. Det förebyggande
              arbetet är minst lika viktigt.
            </seg>
            <seg n="4f05cdd2">
              Just nu, i denna stund, pågår en konferens om hur vi ska komma
              till rätta med våldsbejakande extremism i Sverige. Det är en väldigt
              viktig konferens för att se vad vi kan göra förebyggande för att
              förhindra att människor dras in i situationer där de tänker använda
              mobiltelefoner som hjälp för att spränga sig själva eller andra.
              Arbete med sociala insatsgrupper i våra mest utsatta områden är
              också jätteviktigt för att se till att unga människor inte dras
              in i ett träsk av grov kriminalitet som handlar om att kränka
              andra människor och krossa deras integritet.
            </seg>
            <seg n="2a4def89">
              Det förebyggande arbetet vill jag alltså säga är väldigt viktigt,
              samtidigt som jag vill varna för en sak. Man säger ofta att det
              är klyftor och fattigdom som i allmänhet är drivkraften. Men kom
              ihåg att de högst upp i näringskedjan av grov kriminalitet, oavsett
              om det är terrorism eller organiserad brottslighet, är allt annat
              än fattiga om man ser till det pekuniära! De har rätt mycket pengar
              på kontona eller de har dem kanske i bankfacket. Däremot har de
              säkert en annan fattigdom, både mental och human.
            </seg>
            <seg n="946323c9">
              Detta är ett effektivt verktyg. Jag vädjar till alla mina kolleger
              härinne som hävdar att telefondatalagen inte är effektiv att följa
              med på ett besök hos svensk polis. Vi kan åka i dag till Rikskriminalpolisen
              och fråga om de bedömer att det verktyg som i dag används har
              varit effektivt och om man tror att det kommer att vara effektivt
              i framtiden. Vi kommer att få ett jakande svar.
            </seg>
            <seg n="29dd08fc">
              Det visar också EU-kommissionens utvärderingar av teledatalagen
              hittills. De hade mängder av synpunkter på hur vissa länder har
              genomfört detta. Men att det är effektivt borde vara solklart,
              oavsett om vi talar om vansinnesdåd i Frankrike och Norge eller
              om vi talar om självmordsbombare i vår egen huvudstad.
            </seg>
            <seg n="c55830e7">
              Bakgrunden till att frågan drevs fram om att staten ska reglera
              att viss information och vissa kontaktuppgifter ska sparas under
              en begränsad tid är den tekniska utvecklingen. Man såg att detta
              var effektivt. Tack vare den fantastiska teknikutvecklingen, som
              gör att allt blir billigare, att man kan lagra mer i telefonen
              och kan ringa mer utan att det kostar något, gick man mot platta
              avgifter. Det innebar att uppgifterna skulle sparas endast under
              en mycket kort tid och bara för faktureringsändamål. Då kom lagstiftningen
              fram som innebär att uppgifterna ska sparas under en begränsad
              tid för att sedan förstöras. Bakgrunden är att lagen har gjort
              nytta, och man vill att den ska göra nytta i framtiden.
            </seg>
            <seg n="1288e5ee">
              Det som är viktigt är att vi har en respektfull ton och inte
              går till överdrifter i den här debatten, för den här diskussionen
              kommer vi att återkomma till. I hundra år har vi haft en teknisk
              utveckling av ganska högt slag i Sverige, och jag hoppas att vi
              kommer att ha det i hundra år till. Det kommer att ställa oss
              inför nya utmaningar att balansera rätten till skydd för mig som
              privatperson mot rätten till en effektiv stat.
            </seg>
            <seg n="be9c05ce">
              Jag vill upplysa om att det finns andra stater runt om i världen
              där man inte har denna balans med en rättsstat. Där åker människor
              runt i olika gäng, och det är den starkes makt som gäller. Man
              har privata arméer och privata miliser som skyddar mig och familjens
              integritet. Jag vill inte ha det så. Jag vill ha det öppna samhället
              med en rättsstat som effektivt och med hård reglering kan bekämpa
              också grova brott.
            </seg>
            <seg n="7d539583">
              Jag tycker att det som vi har gjort med direktivet är välbalanserat
              och att propositionen är välbalanserad. Det är av begränsad omfattning
              vad som sparas, jämfört med till exempel Danmark som sparar mycket
              mer. Vi har den kortaste lagringstiden jämfört med Finland, Frankrike
              och Holland. Vi sparar kortast möjliga tid. Vi ser till att tillgången
              är hårt begränsad och bara när det gäller de grövsta brotten.
              Jämför till exempel med Polen!
            </seg>
            <seg n="843dcba2">
              Vi har satt ned spett i backen för att visa att det här ska vara
              en begränsad verksamhet som man ska ha mycket respekt för. Vi
              har också tillsett att det är högsta graden av skydd för att uppgifterna
              inte ska komma till felaktig användning.
            </seg>
            <seg n="7983f6d8">
              Mina vänner! Jag vill yrka bifall till propositionen och till
              förslaget i vårt betänkande, och jag yrkar avslag på reservationerna.
            </seg>
            <seg n="42bf066e">
              Jag vill vädja till er att komma ihåg att det här är bara början
              på en teknisk resa. Vi kommer hela tiden att behöva diskutera
              hur vi ska balansera rätten till privatliv och en effektiv brottsbekämpning
              på nätet eller i telefonkommunikation, för utvecklingen har inte
              stannat. Den kommer att fortsätta, och det kommer också den här
              debatten att göra.
            </seg>
          </u>
          <note type="speaker" n="d53373d4">
            Anf. 31 JENS HOLM (V) replik:
          </note>
          <u who="jens_holm_726eb1" xml:id="i-184116bab14a2f9e-2" n="3fc8eba6">
            <seg n="584c0809">
              Herr talman! Johan Pehrson från Folkpartiet har precis redogjort
              för varför Folkpartiet vill ha datalagringsdirektivet i Sverige.
            </seg>
            <seg n="e0531930">
              Jag skulle vilja ställa tre frågor till Johan Pehrson.
            </seg>
            <seg n="4bfe575d">
              Den första gäller Svenska Journalistförbundet i Sverige. De uppmanar
              sina medlemmar att använda sig av anonymiseringstjänster. Det
              blir ett sätt att kringgå datalagringsdirektivet. Tycker du att
              det är bra eller dåligt?
            </seg>
            <seg n="e0ba0fab">
              Den andra frågan gäller att den svenska regeringen, precis som
              jag sade i mitt anförande, redan har konstaterat för EU-domstolen
              att i allt väsentligt uppnås andemeningen i datalagringsdirektivet
              i Sverige i dag med gällande regler, att vi inte behöver datalagringsdirektivet.
              Och precis som jag sade har vi den selektiva spaningen på grova
              brottslingar, någonting som jag tycker är bra. Telefonavlyssning
              och kameraövervakning är något som polisen använder sig av alltmer.
              Tycker du då verkligen att det är proportionerligt att alla svenskars
              kommunikation ska registreras enligt lag i sex månader?
            </seg>
            <seg n="fdb8ce7e">
              Min sista fråga: Lyssnade du på Cecilia Malmström, som väl fortfarande
              är medlem i Folkpartiet, när hon sade att datalagringsdirektivet
              är ett hafsverk? Hon sade att hon fortfarande är mycket skeptisk
              till datalagringsdirektivet och att det måste göras en översyn.
              Lyssnar du på det? Minimikravet för ett liberalt parti borde väl
              vara att åtminstone invänta en sådan översyn innan vi inför hafsverket
              också i Sverige.
            </seg>
          </u>
          <note type="speaker" n="fb00ad65">
            Anf. 32 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-4a1f3ddc0ccd8502-1" n="8ecd37c1">
            <seg n="c8bc83fa">
              Herr talman! När vi stiftar lagar i den här kammaren, oavsett
              om det gäller insatser för att motverka barnporr, insatser för
              att driva in vissa skatter eller trafikregler, finns det överallt
              teknisk utveckling. Det finns människor, organisationer och företag
              som gör sitt yttersta för att komma undan den lagstiftning och
              de intentioner som vi har. Och detta står det öppna samhället
              fritt att göra. När jag inte är nöjd med detta måste jag se hur
              det funkar och om det är effektivt.
            </seg>
            <seg n="ad29f7a4">
              Jag vill dock understryka att det som jag tror att Journalistförbundet
              ägnar sig åt är att skydda sin verksamhet. Det finns personer
              som ägnar sig åt att jaga journalister för att få reda på vem
              som läcker till dem om viss organiserad brottslighet, så det finns
              många skäl till att journalister försöker vara noga med att skydda
              sina källor. Det har de varit och det hoppas jag att de ska fortsätta
              vara.
            </seg>
            <seg n="26bae5da">
              Detta är inte ett angrepp på källskyddet, annat än att man de
              facto i dag kan avlyssna telefoner och så vidare. Journalisterna
              är naturligtvis medvetna i dag om att om det ringer grovt kriminella
              till min tidning Nerikes Allehanda för att tjalla på någon som
              har tio kilo narkotika på väg in medan de själva kanske sitter
              på fem kilo narkotika kan polisen avlyssna dessa samtal.
            </seg>
            <seg n="a8420435">
              Något som vi ska förhålla oss till är att det alltid finns företag,
              individer och organisationer som vill komma undan den lagstiftning
              vi har, så också om teledatalagringen.
            </seg>
            <seg n="5408aa5c">
              Jag tyckte att jag var noga med att säga i mitt anförande att
              vi har ett teknikskifte som gör att den här lagen över huvud taget
              diskuteras. Sedan mobiltelefonen uppfanns har dessa uppgifter
              sparats. Dessa har använts av polis för att bekämpa grova brott.
              Och med det är såvitt jag förstår ni i Vänsterpartiet ganska nöjda.
            </seg>
            <seg n="51048c3e">
              Jag håller med om att det är en principiell skillnad här. Nu
              säger staten Sverige att uppgifterna ska sparas i sex månader
              och sedan förstöras. Jag förstår invändningen mot den principen,
              men att det blir en stor praktisk skillnad mot människors upplevelse
              av frihet i det här landet kan jag faktiskt inte förstå. Det var
              därför regeringen svarade som den gjorde, att det funkar nu, men
              vi är också oroade för framtiden.
            </seg>
          </u>
          <note type="speaker" n="0333c615">
            Anf. 33 JENS HOLM (V) replik:
          </note>
          <u who="jens_holm_726eb1" xml:id="i-184116bab14a2f9e-3" n="3fc8eba6">
            <seg n="7874193e">
              Herr talman! Jag har lyssnat ganska mycket på Johan Pehrson i
              den här församlingen, och Johan Pehrson har låtit väldigt mycket
              mer passionerad många gånger tidigare i andra frågor än just den
              här frågan. Jag tror att det i grunden handlar om att Folkpartiet
              är ett parti som egentligen inte tycker att det här är så bra,
              att de tycker, precis som deras kommissionär, att det här är ett
              hafsverk och är väldigt skeptiska.
            </seg>
            <seg n="5de8c7bb">
              För en vecka sedan deltog jag i en demonstration tillsammans
              med bland annat Liberala Ungdomsförbundet, som sade: Låt oss ta
              den här frågan ända ned till domstolen! Jag tycker att de hade
              helt rätt. Varför inte kämpa med näbbar och klor mot datalagringsdirektivet
              om man vill stå upp för några grundläggande liberala värderingar?
              Regeringen som vi har gör ju det i en del andra frågor, till exempel
              när det gäller rätten att få jaga utrotningshotade djur och rätten
              att få sälja snus i hela Europa. Varför kan man då inte, när det
              faktiskt är en fråga som rör mänskliga rättigheter, verkligen
              ta strid för en gångs skull?
            </seg>
            <seg n="473b8947">
              Jag noterar att Johan Pehrson säger att det går att avlyssna
              grova brottslingar. Ja, det går att göra, men det är efter beslut
              av en åklagare. Det är ett instrument som finns i dag, och det
              tycker vi i Vänsterpartiet är bra. Men den stora skillnaden är
              att det här är selektiv spaning mot just grova brottslingar, inte
              att man trasslar in hela svenska folket i datalagring. När man
              gör det finns det väldigt stora risker för läckor och för att
              människor känner obehag och rädsla. Därför borde alla riktiga
              liberaler rösta nej kl. 16 i dag.
            </seg>
          </u>
          <note type="speaker" n="051543cc">
            Anf. 34 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-4a1f3ddc0ccd8502-2" n="8ecd37c1">
            <seg n="8fb95788">
              Herr talman! Riktiga liberaler, säger Jens Holm. Jag vet inte
              om han någonsin varit kommunist. Men han är i alla fall med i
              ett parti som oavbrutet har bekämpat liberalismen, var den än
              har dykt upp, så att han definierar oss liberaler betackar jag
              mig för.
            </seg>
            <seg n="eed3c277">
              Cecilia Malmström, som är kommissionär med ansvar för de här
              frågorna, har naturligtvis sett till att det har skett en utvärdering,
              och den visar på att kommissionen tycker att vissa länder har
              gått lite för långt i tillämpningen.
            </seg>
            <seg n="38fc8715">
              Jag vill understryka att vi i Sverige själva har valt att det
              ska vara i begränsad omfattning. Det ska inte vara som i Danmark
              där till exempel surfning kan lagras. Det får man inte göra i
              Sverige. Vi har sagt att det ska vara kortast möjliga tid jämfört
              med Frankrike, Finland och Holland.
            </seg>
            <seg n="d4ae6f60">
              I vår tillgänglighetslagstiftning har vi också sagt när polisen
              ska få använda detta, nämligen vid allvarlig brottslighet. Så
              har det varit i årtionden, och så tycker jag att det ska vara
              i årtionden. Det är effektivt. Det bestämmer vi själva. I vissa
              länder har man tillämpat detta fel.
            </seg>
            <seg n="5b7db860">
              Om vi omförhandlar det här direktivet finns det en risk att det
              blir minimiregler som till exempel gör att vi måste spara de här
              uppgifterna under längre tid. Jag tror att det skulle innebära
              en försämring för Sveriges del. Därför tycker jag att man ska
              vara försiktig med detta. Vi utvärderar hela tiden den lagstiftning
              vi har i Sverige, och samma sak är det på Europanivå.
            </seg>
            <seg n="39cc1d34">
              De europeiska länder som kämpar för att upprätthålla de värden
              som Europa står för i en tuff tid gör detta för att de vill fortsätta
              att värna det europeiska, och det är faktiskt öppenhet. Ibland
              måste man våga stå upp för ganska obehagliga åtgärder för att
              bekämpa grova brott. Det finns ingen väg ut. Att vara för integritet
              är en väldigt enkel åsikt, men vi som jobbar med integritet, vi
              som hittar balansen för att väga samma olika intressen, måste
              ta i dessa frågor och hitta balanspunkter. Liberalism är tanken
              om att söka balans mellan olika intressen.
            </seg>
          </u>
          <note type="speaker" n="b2cc1769">
            Anf. 35 MARIA FERM (MP) replik:
          </note>
          <u who="maria_ferm_75a60e" xml:id="i-134692aa3d093aee-0" n="2546ef38" next="i-293d3d94495c1a6a-0">
            <seg n="3f82ab31">
              Herr talman! Jag vill passa på att yrka bifall till reservation
              1 och 3. Det missade jag att göra tidigare under mitt anförande.
            </seg>
            <seg n="29b2e3c6">
              Jag lyssnade på Johan Pehrsons anförande, och det var en intressant
              debatt om liberalism nu på slutet. Jag tycker att det är en stor
              skillnad mellan att säga att man är för integritet det är väl
              alla, för det är ju ingen politisk åsikt och att faktiskt vara
              för integritet, för då måste man också rösta i enlighet med sina
              åsikter. Då måste man säkerställa att staten inte övervakar Sveriges
              befolkning och att man inte inskränker grundläggande fri- och
              rättigheter, vilket är vad som kommer att ske klockan fyra i eftermiddag
              när datalagringsdirektivet röstas igenom.
            </seg>
            <seg n="0c209c12">
              Jag tog med mig en intressant artikel som var publicerad i Riksdag
              det handlar om våra grundlagar. I det här fallet har man inte
              gjort det. I det här fallet har regeringen hållit sig väldigt
              passiv. Jag tycker inte att Ulrika Karlsson kan skylla på tidigare
              socialdemokratiska regeringar eftersom det inte är för sent att
              göra någonting.
            </seg>
            <seg n="7b44b6b1">
              Dessutom pågår en debatt i hela Europa om dessa lagar, om de
              är alltför integritetskränkande. Därför tycker jag att det är
              regeringens ansvar att på ett mycket tydligare sätt än tidigare
              agera i EU och förhandla så att direktivet kan bli frivilligt
              att införa.
            </seg>
            <seg n="cfeda815">
              Hur kommer det sig att regeringen satsat allt krut på att i EU
              försöka driva rätten att jaga utrotningshotad varg men inte på
              att försvara medborgerliga rättigheter i Sverige?
            </seg>
          </u>
          <note n="97799d81">
            Anf. 43 ULRIKA KARLSSON i Uppsala (M) replik:
          </note>
          <u who="maria_ferm_75a60e" xml:id="i-293d3d94495c1a6a-0" n="2546ef38" prev="i-134692aa3d093aee-0">
            <seg n="6bb30040">
              Herr talman! Jag ska försöka förklara hur det går till när man
              förhandlar om ett direktiv och när man kan påverka i den processen.
              Jag vet att Maria Ferm är medveten om detta, men det kanske finns
              andra som behöver påminnas, inte minst jag själv kanske.
            </seg>
            <seg n="4fdc16df">
              Ett direktiv kan påverkas under den tid det förhandlas. När beslut
              fattats om direktivet ligger det fast. Då är det bindande. Vi
              måste vara ärliga och säga att det var 20042005 som vi hade möjlighet
              att påverka direktivets innehåll, det vill säga när det förhandlades
              fram. År 2006 beslutade dåvarande regering det var en socialdemokratisk
              regering; det är fakta att det skulle genomföras, och det blev
              ett bindande direktiv. Vi har att förhålla oss till det direktiv
              som ligger på bordet, och då måste vi implementera det. Uppgifterna
              kan lagras alltifrån sex månader till två år. I den avvägningen
              har regeringen vid en proportionalitetsbedömning landat på att
              det ska vara sex månader, det vill säga den kortaste, minimala,
              lagringstiden, för att göra så lite inverkan i det avseendet som
              möjligt. Jag tycker nog att regeringen tar sitt ansvar.
            </seg>
            <seg n="34039df8">
              Nu vet jag att Maria Ferm inte har möjlighet till ytterligare
              replik, men frågan som borde ställas är vad Miljöpartiet, som
              stödparti till den regering som 2004 och 2005 förhandlade fram
              direktivet, gjorde.
            </seg>
          </u>
          <note type="speaker" n="ec390ea2">
            Anf. 44 JENS HOLM (V) replik:
          </note>
          <u who="jens_holm_726eb1" xml:id="i-574b803374fec1b4-1" n="3fc8eba6" next="i-bd4c9ee92c329d64-1">
            <seg n="54a32cff">
              Herr talman! Ulrika Karlsson säger att regeringen föreslår att
              datalagringsdirektivet ska införas med minimal lagringstid. Därför
              måste jag fråga Ulrika Karlsson: Varför går ni längre än EU när
              ni kräver att även missade samtal och positionering vid samtalets
              slut ska införas? Det innebär att ni faktiskt går längre. Nu ska
              det helt plötsligt införas från och med den 1 maj, fast regeringen
              tidigare sagt att det ska införas den 1 juli. Det kan man tycka
              är en liten fråga, men varför sker denna forcering helt plötsligt?
            </seg>
            <seg n="e39e5b3b">
              Jag ställer samma fråga som till Johan Pehrson: Journalistförbundet
              uppmanar sina medlemmar att kringgå datalagringsdirektivet genom
              att använda sig av anonymiseringstjänster, vilket jag tycker är
              helt rätt. Jag undrar om Moderaterna också tycker att det är bra.
              Jag undrar också om även andra yrkesgrupper kanske borde göra
              det, till exempel psykologer, sexualrådgivare eller organisationer
              som kämpar för homosexuellas rättigheter. Om en yrkesgrupp kan
              göra det borde väl andra som också hanterar väldigt känslig information
              få göra det?
            </seg>
            <seg n="f19817f7">
              Jag skulle också kort vilja berätta historien om parakvat, ett
              farligt bekämpningsmedel inom jordbruket som vi i Sverige förbjöd
              i början av 80-talet. EU hävde förbudet 2005, men Sverige tog
              striden. Vi körde ända ned till EU-domstolen, och vet du vad,
              Ulrika Karlsson? Vi vann! År 2007 blev det ett förbud igen i Sverige
              mot parakvat, och sedan blev det ett förbud i hela EU. Vilken
              seger! Detta skedde för att ett land tog striden. Varför kan vi
              inte ta striden om datalagringsdirektivet? Eller är det så att
              10 000 euro, som du nämnde, är priset för integriteten?
            </seg>
          </u>
          <note n="3ce3cbc8">
            Anf. 45 ULRIKA KARLSSON i Uppsala (M) replik:
          </note>
          <u who="jens_holm_726eb1" xml:id="i-bd4c9ee92c329d64-1" n="3fc8eba6" prev="i-574b803374fec1b4-1">
            <seg n="6a5ced48">
              Herr talman! I ett europeiskt perspektiv är Sverige kanske en
              mycket bra värnare av integriteten, rättssäkerheten och proportionalitetsbedömningen.
              Men frågeställaren glömmer bort att de flesta länder i Europa
              vill ha en längre lagringstid än vad vi beslutar om i Sverige
              i dag, det vill säga sex månader. Det är inte säkert att en ny
              förhandlingsrunda skulle ge ett bättre resultat, om man ser det
              med frågeställarens ögon.
            </seg>
            <seg n="e78d7e1f">
              Varför gör vi detta med missade samtal? Jo, för att polisen har
              ett behov av det. Det finns många exempel på att det finns behov
              av att ha även de missade samtalen. Låt mig ge ett enda. Den åttaåriga
              flicka som jag nämnde tidigare, herr talman, hade utsatts för
              människorov, det vill säga kidnappning och sexuella övergrepp,
              av en man. Han tog henne i bilen och körde ut i skogen med henne.
              Under den tid flickan var kidnappad i bilen hade förövaren fått
              två samtal som han inte besvarade, uppgav hon. Just därför att
              hon hade uppgett till polisen att det var två samtal som var obesvarade
              kunde man kartlägga en abonnent och hitta förövaren. Det finns
              alltså ett behov av att ha det verktyget. Den enkla anledningen
              är att vi vill utreda de brotten.
            </seg>
          </u>
          <note type="speaker" n="c45f2974">
            Anf. 46 JENS HOLM (V) replik:
          </note>
          <u who="jens_holm_726eb1" xml:id="i-574b803374fec1b4-2" n="3fc8eba6" next="i-bd4c9ee92c329d64-2">
            <seg n="ceef6244">
              Herr talman! Jag ställde en fråga om att Journalistförbundet
              uppmanar sina medlemmar att kringgå datalagring, någonting som
              jag tycker är bra. Jag vill veta vad Moderaterna tycker om att
              de ska få göra så. Johan Pehrson från Folkpartiet tycker att det
              är bra, hörde vi. Då borde väl kanske andra yrkesgrupper också
              få göra det. Helt plötsligt ser vi ett datalagringsdirektiv som
              blir som en schweizerost. Det urholkas hela tiden.
            </seg>
            <seg n="8e15cc27">
              Sedan vet vi att de grova brottslingarna redan kan kringgå datalagringsdirektivet.
              Vi vet också att vi i Sverige redan har bra lagar och regler för
              att bekämpa grov brottslighet. Vi vet även att polisen alltmer
              använder sig av kameraövervakning och telefonavlyssning. Det är
              någonting som vi i Vänsterpartiet tycker är bra. Men detta är
              en selektiv form av spaning. Man trasslar inte in alla svenskars
              datatrafik.
            </seg>
            <seg n="b68622ae">
              Jag skulle åter vilja fråga om fallet med parakvat. Är ändå inte
              det, Ulrika Karlsson, ett exempel på att ett enskilt medlemsland
              kan ta strid mot EU och vinna? När vi hör att den ansvariga kommissionären
              själv tycker att datalagringsdirektivet är ett hafsverk och fortfarande
              är mycket skeptisk, då kanske det ändå finns en öppning för att
              ta strid, om man verkligen vill stå upp för de mänskliga rättigheterna
              och integriteten.
            </seg>
          </u>
          <note n="a4c00cbf">
            Anf. 47 ULRIKA KARLSSON i Uppsala (M) replik:
          </note>
          <u who="jens_holm_726eb1" xml:id="i-bd4c9ee92c329d64-2" n="3fc8eba6" prev="i-574b803374fec1b4-2">
            <seg n="e5420623">
              Herr talman! Om man lagrar uppgifter och vi har ett lagringskrav
              avseende vissa uppgifter innebär inte det att polis och åklagare
              får fri tillgång till de lagrade uppgifterna.
            </seg>
            <seg n="14e71f55">
              Jag tycker att frågeställaren slirar lite. Han vill initiera
              att vi också kommer att lagra innehållet i kommunikationen med
              terapeuten, journalisten och så vidare. Men uppgifterna ska svara
              på frågorna vem som kommunicerade med vem, när det skedde, var
              de befann sig och vilken typ av information som användes. Dessutom
              gäller det misslyckade uppringningar och lokalisering vid kommunikationens
              slut. Innehållet ska däremot inte lagras.
            </seg>
            <seg n="e959c384">
              Jag måste naturligtvis kontrollera uppgiften om vad vår kommissionär
              har sagt. Det är ingenting som jag tagit del av själv. Men låt
              oss utgå från att hon har sagt så som frågeställaren säger: att
              det skulle vara ett hafsverk. Åren 2004 och 2005 ingick även Vänsterpartiet
              i regeringsunderlaget till den socialdemokratiska regering som
              var pådrivande i den processen. Samma fråga som jag ställde till
              Maria Ferm tidigare måste jag ställa till Jens Holm. Vad gjorde
              Vänsterpartiet i den processen? Vad tog man för ansvar för att
              det inte skulle bli ett hafsverk? Vad tog man för ansvar för att
              det inte skulle bli så integritetskränkande som man nu hävdar
              att det är? Faktum kvarstår. Vad gjorde man 2004 och 2005, när
              man hade möjlighet att påverka processen?
            </seg>
          </u>
          <note type="speaker" n="64eaa1f6">
            Anf. 48 JOHAN LINANDER (C):
          </note>
          <u who="johan_linander_d5de22" xml:id="i-948075cd279a202d-0" n="215379de">
            <seg n="ad846863">
              Herr talman! Precis som många redan varit inne på har vi diskuterat
              denna fråga under lång tid. Det är åtta år sedan vi började diskutera
              frågan i Sveriges riksdag, och det är sex år sedan Sverige sade
              ja till direktivet och EU antog det. För mig är detta ändå en
              sorglig dag, när vi tvingas implementera datalagringsdirektivet
              i svensk lagstiftning. Vi kommer i dag inte att fatta något beslut
              för eller emot datalagring, utan vi fattar beslut om hur direktivet
              ska implementeras.
            </seg>
            <seg n="6f8127e3">
              Vi går tillbaka lite historiskt. Precis som flera varit inne
              på var dåvarande justitieminister, socialdemokraten Thomas Bodström,
              drivande i EU för att införa detta direktiv. Han lyckades, och
              i mars 2006 antogs direktivet. Det skulle i huvudsak ha varit
              implementerat i svensk lagstiftning den 15 september 2007.
            </seg>
            <seg n="cc5edcaf">
              Från första början har vi i Centerpartiet motarbetat direktivet.
              Vi var ett av fyra partier här i Sveriges riksdag som sade nej
              till direktivet. Det beror på att detta är en djupt ideologisk
              fråga för Centerpartiet. Som liberaler vill vi inte ha ett övervakningssamhälle.
              Vi vill inte se det växa fram. Vi vet också att det finns en stor
              fara med denna typ av databaser. Uppgifter kan läcka ut och gör
              ibland det. Staten ska inte tvinga fram stora integritetskränkande
              databaser över hur vi kommunicerar med varandra.
            </seg>
            <seg n="7cb11334">
              Det finns brottsbekämpande åtgärder som i sig är integritetskränkande
              men som ändå är proportionella det brottsbekämpande behovet överväger
              den kränkning som åtgärden innebär. Det gäller till exempel hemlig
              telefonavlyssning och husrannsakan. Men vi menar att datalagringsdirektivet
              inte är proportionellt. Nyttan och behovet av datalagringsdirektivet
              överväger inte det integritetsintrång som det innebär.
            </seg>
            <seg n="76e990f1">
              Detta har vi framfört under snart åtta års tid. Vi förlorade
              frågan 2006, och direktivet antogs. Vi har dock från Centerpartiets
              sida fortsatt att aktivt motarbeta direktivet där det kan förändras,
              det vill säga inom EU. Vi har fått med oss vår liberala partigrupp
              i EU på att datalagringsdirektivet ska göras frivilligt för EU-länderna.
            </seg>
            <seg n="9b0b42f0">
              Herr talman! Nu står vi med ett EU-direktiv som jag och Centerpartiet
              skarpt ogillar. Ändå är vi tvungna att implementera det i svensk
              lagstiftning. Det är en icke speciellt trevlig situation när det
              reella handlingsutrymmet har reducerats till ett möjligt alternativ.
            </seg>
            <seg n="66e05ba7">
              Det finns de i debatten även om Vänsterpartiet och Miljöpartiet
              i det här fallet över huvud taget inte vill diskutera den frågan
              som påstår att Sverige inte skulle behöva implementera direktivet.
              Men det stämmer inte. EU-rätten är mycket tydlig: Alla medlemsländer
              är skyldiga att implementera de direktiv som finns.
            </seg>
            <seg n="0860bdb8">
              Jens Holm talade tidigare om att driva detta till domstolen.
              EU-domstolen har ju redan i en dom slagit fast i det så kallade
              överträdelseförfarandet att Sverige har överträtt gällande fördrag
              och ska implementera datalagringsdirektivet. Jag tycker att det
              är besynnerligt hur man argumenterar för att Sverige ska trotsa
              en domstol. Man argumenterar för att Sverige ska nonchalera gällande
              regler och EU-domstolens utslag.
            </seg>
            <seg n="ec148fa3">
              Det finns också de som försöker argumentera som om Sverige kan
              strunta i att följa de regler som finns och som vi själva har
              varit med och röstat för och i stället betala oss fria genom att
              betala det vite som nu löper. Det finns dock ingen paragraf i
              Lissabonfördraget som säger att de som har råd kan köpa sig fria
              och slippa genomföra EU:s beslut. Så är det inte.
            </seg>
            <seg n="d6ec6bc9">
              Dessutom är det en ohållbar inställning i en rättsstat att säga
              att Sverige skulle kunna strunta i att följa gemensamma regler
              och i stället betala. Man kan undra om Maria Ferm och Jens Holm
              tycker att det skulle vara okej om en ekonomiskt oberoende person
              säger: Jag har råd att betala böterna, så jag struntar i att följa
              de regler som finns. Ska den som är rik ge sig själv rätten att
              inte följa de regler som finns och som andra måste följa? Är det
              lämpligt att medborgare, eller för den delen länder, medvetet
              inte följer demokratiskt fattade beslut och domstolsutslag och
              i stället försöker köpa sig fria?
            </seg>
            <seg n="e145849e">
              Herr talman! Jag började med att tala om det historiska perspektivet.
              Med anledning av vad Miljöpartiets och Vänsterpartiets representanter
              har sagt här i kammaren tidigare måste jag återkomma till vad
              vi tidigare har gjort i den här frågan.
            </seg>
            <seg n="d178222b">
              Det var alltså mer än sex år sedan frågan ja eller nej till datalagringsdirektivet
              avgjordes, men ändå låter det på vissa debattörer som om det är
              den frågan vi avgör i dag. Så är dock inte fallet. Detta är också
              en ganska ny konstruktion från Miljöpartiets och Vänsterpartiets
              sida.
            </seg>
            <seg n="8684fd81">
              Jag har gått tillbaka till gamla protokoll för att se vad ni
              har gjort tidigare här i riksdagen. I mars 2006 behandlade riksdagen
              en motion av Lars Ohly, Vänsterpartiet, om datalagringsdirektivet.
              Då hade frågan precis avgjorts i EU. Det var inget parti som reserverade
              sig till förmån för motionen, men i stället valde Centerpartiet
              tillsammans med Vänsterpartiet, Miljöpartiet och Moderaterna att
              skriva ett särskilt yttrande. Där framförde vi gemensam kritik
              mot datalagringsdirektivet, framför allt med integritetsargument:
              Vi har framfört kritik mot förslagen genom hela processen. Ett
              direktiv är juridiskt bindande för Sverige, men vår principiella
              kritik kvarstår.
            </seg>
            <seg n="c8c8515b">
              Då, 2006, hade Vänsterpartiet och Miljöpartiet redan förstått
              att direktiv är juridiskt bindande för Sverige. Vad hände sedan?
            </seg>
            <seg n="2820768f">
              Vi flyttar oss fyra år framåt i tiden, till februari 2010. Då
              behandlade justitieutskottet återigen motioner om datalagringsdirektivet.
              Då gick Socialdemokraterna, Vänsterpartiet och Miljöpartiet ihop
              i en reservation och skrev bland annat: Eftersom direktivet är
              beslutat i EU följer det dock av Sveriges förpliktelser som medlemsland
              att genomföra detta i svensk lagstiftning.
            </seg>
            <seg n="92b830a9">
              År 2006 hade ni förstått att direktiv är juridiskt bindande för
              Sverige, och fortfarande 2010 ansåg ni att Sverige var förpliktat
              som medlemsland att genomföra datalagringsdirektivet i svensk
              lagstiftning. Men sedan var det något som hände. Det är ju inte
              så att EU:s regler skulle ha förändrats på något sätt, utan det
              var något som hände i Miljöpartiets och Vänsterpartiets retorik.
            </seg>
            <seg n="1085d423">
              Dessutom måste man nämna att för två år sedan, på våren 2010,
              meddelade Alice Åström, som då var gruppledare för Vänsterpartiet
              i riksdagen, att det rödgröna regeringsalternativet hade kommit
              överens om att implementera datalagringsdirektivet i svensk lag.
              Hon sade att Sverige är skyldigt att införa direktivet i nationell
              lag, och hon kunde också berätta att uppgifterna enbart skulle
              lagras i ett år.
            </seg>
            <seg n="c3c02fcf">
              Vänsterpartiets ledare i riksdagen sade då att Socialdemokraterna
              hade förespråkat två års lagring men att Vänsterpartiet och Miljöpartiet
              genom förhandlingar hade fått ned lagringstiden till ett år. Jag
              tror bestämt att Maria Ferm och Jens Holm glömde att berätta just
              det här i sina anföranden. Om de rödgröna vunnit valet 2010 hade
              datalagringsdirektivet redan varit implementerat i svensk lag,
              och vi hade haft dubbelt så lång lagringstid, det vill säga ett
              år i stället för sex månader. Vi är även av detta skäl tacksamma
              för att det inte blev en rödgrön valseger.
            </seg>
            <seg n="ef5a10c9">
              Jag vill avsluta med att säga detta är en jobbig dag. Vi står
              här med ett lagförslag som vi egentligen inte vill ha men som
              vi ändå måste rösta för. Sverige är skyldigt att implementera
              direktivet. Att vara med i ett samarbete som EU innebär fördelar
              men också nackdelar. I alla samarbeten krävs det kompromisser,
              så även i dag.
            </seg>
          </u>
          <note type="speaker" n="ba10a070">
            Anf. 49 JENS HOLM (V) replik:
          </note>
          <u who="jens_holm_726eb1" xml:id="i-184116bab14a2f9e-4" n="3fc8eba6">
            <seg n="5f929011">
              Herr talman! Jag lyssnade på Anders W Jonsson, gruppledare för
              Johan Linanders parti, Centerpartiet, i Sveriges Radio den 15
              mars. Då sade Anders: Centerpartiet har försökt skjuta upp detta
              så långt som det någonsin har gått. Det är det som Johan Linander
              nu försöker påvisa i sitt anförande.
            </seg>
            <seg n="db967f22">
              Det är helt korrekt att Centerpartiet har varit motståndare och
              kritiska till datalagringsdirektivet. Det som Vänsterpartiet och
              Miljöpartiet gjorde för ett år sedan var att vi fick igenom en
              minoritetsbordläggning. Vi ville skicka tillbaka detta till regeringen
              och att det skulle göras om eller att man skulle ta striden för
              att Sverige skulle kunna stoppa implementeringen av datalagringsdirektivet.
            </seg>
            <seg n="0880c8e1">
              Eftersom ni i Centerpartiet säger att ni har försökt skjuta upp
              detta så långt som möjligt vill jag fråga: Vad har ni gjort under
              det år som nu har gått sedan beslutet om minoritetsbordläggning?
              Det är min första fråga.
            </seg>
            <seg n="fd331efb">
              Min andra fråga berör det som Johan Linander anförde. Man ska
              väl vara helt ärlig och säga att det är fler partier än Centerpartiet
              som inte i alla lägen varit helt glasklara i den här frågan. Jag
              vill vara mycket noga med att understryka att den så kallade uppgörelse
              som Linander hänvisade till från 2010 mycket snart därefter hävdes
              av vår partistyrelse, som är ännu högre än en riksdagsrepresentant.
              Mycket snart efter att den hade gått igenom sade vi att den inte
              gäller. Det hade alltså aldrig blivit politik vid en rödgrön valseger.
              Det tycker jag är väldigt viktigt att framföra.
            </seg>
          </u>
          <note type="speaker" n="c284e80b">
            Anf. 50 JOHAN LINANDER (C) replik:
          </note>
          <u who="johan_linander_d5de22" xml:id="i-948075cd279a202d-1" n="215379de">
            <seg n="c7c1fb41">
              Herr talman! Det är fortfarande tydligt hur Jens Holm fortsätter
              blunda för Sveriges skyldighet att implementera direktivet. Nu
              tar jag detta direkt, så att du har en replik på dig att svara:
              Menar Jens Holm att Sverige inte är skyldigt att implementera
              direktivet? Vilken del av fördraget ger oss i så fall den rätten?
              Och menar Jens Holm att Sverige ska bryta mot EU-domstolens utslag?
              I vilka andra lägen tycker Jens Holm att det är en bra sak att
              bryta mot vad domstolar kommer fram till?
            </seg>
            <seg n="c4e43b03">
              Så ska jag svara på Jens Holms frågor. Det pågår, som Jens Holm
              också vet, en utvärdering i kommissionen. Det har varit lite si
              och så med den eftersom många länder inte har velat lämna in de
              uppgifter som krävs. Jag tycker också att det är något som vi
              ska ta med oss i de vidare förhandlingarna i rådet och kanske
              allra mest i parlamentet. I Europaparlamentet tror jag att man
              har den största möjligheten att stoppa direktivet och få till
              stånd en ändring.
            </seg>
            <seg n="5f0d4a46">
              Låt oss gemensamt i den liberala gruppen tillsammans med er partigrupp
              i Europaparlamentet ändra direktivet där det kan ändras. Det är
              ju EU som äger den här frågan. Det är i EU som direktivet kan
              förändras och förhoppningsvis tas bort.
            </seg>
            <seg n="670f122a">
              Det är inte vi i Sveriges riksdag som kan göra det. Det är inte
              i voteringen i dag klockan fyra som vi kan ta bort direktivet.
            </seg>
            <seg n="7aee49fc">
              Nu är vi i den situationen att direktivet ska implementeras.
              Det kan man göra på olika sätt. Jag skulle ha full förståelse
              för en argumentation om att ni inte vill ta med de ytterligare
              två sakerna i implementeringen. Det hade varit en ärlig argumentation
              att hävda att vi gör det på fel sätt. Men att argumentera som
              om Sverige inte skulle behöva implementera direktivet tycker jag
              inte är riktigt ärligt.
            </seg>
          </u>
          <note type="speaker" n="261babf3">
            Anf. 51 JENS HOLM (V) replik:
          </note>
          <u who="jens_holm_726eb1" xml:id="i-184116bab14a2f9e-5" n="3fc8eba6">
            <seg n="d03ab999">
              Herr talman! Jag noterar att det inte är bara Vänsterpartiet
              och Miljöpartiet som kommer att rösta mot datalagringsdirektivet.
              Såvitt jag vet är det flera centerpartister som kommer att rösta
              emot klockan fyra, och jag hoppas att fler kan ansluta sig.
            </seg>
            <seg n="b655f6eb">
              Om man lyssnade på den ansvariga kommissionären Cecilia Malmström
              vid Ekots lördagsintervju nu i helgen sade hon ungefär så här:
              Medlemsländerna vill ha det här direktivet! Den ansvariga kommissionären
              säger alltså själv att detta är ett hafsverk och att hon fortfarande
              är skeptisk, men att vi måste göra om det och sedan införa det
              igen därför att medlemsstaterna kräver det.
            </seg>
            <seg n="78ece1f7">
              Sverige är en av medlemsstaterna. EU är alla vi medlemsstater.
              Jag menar att Sverige inte ska införa detta. Jag tycker att den
              svenska regeringens argument för att inte få böter från Bryssel
              har varit synnerligen undermåliga. Vi ska hänvisa till Europakommissionen.
              Vi ska hänvisa till stadgarna om de mänskliga rättigheterna. Dessa
              argument har inte Sveriges regering fört fram, och därför har
              man inte varit särskilt framgångsrik.
            </seg>
            <seg n="309857e3">
              Jag vill inte att detta främst ska vara en juridisk process vare
              sig i EU-domstolen eller i Europadomstolen, där man också kan
              driva de här fallen. Jag vill att detta ska vara en politisk process.
              Det sker hela tiden på EU-nivå att medlemsländer vägrar införa
              olika förordningar och direktiv. De argumenterar för det. Och
              vet ni vad? Ibland vinner de.
            </seg>
            <seg n="004833e3">
              Jag tycker inte att regeringen ens har försökt. Där skulle Johan
              Linander och Centerpartiet verkligen ha kunnat bidra. Jag noterar
              att jag ännu inte har fått något svar på vad ni gjorde under året
              efter minoritetsbordläggningen. Tanken var att vi motståndare
              skulle få ett år till att övertyga regeringen och sedan övertyga
              EU om att detta inte skulle införas. Ni gjorde ingenting, såvitt
              jag vet.
            </seg>
          </u>
          <note type="speaker" n="8b08ddf5">
            Anf. 52 JOHAN LINANDER (C) replik:
          </note>
          <u who="johan_linander_d5de22" xml:id="i-948075cd279a202d-2" n="215379de">
            <seg n="91f2a9b7">
              Herr talman! Jens Holm fortsätter med något slags skröna om att
              det skulle vara vanligt att EU-länder inte implementerar direktiv.
              Sanningen är att det aldrig har hänt att ett EU-land har vägrat
              att implementera ett direktiv och i stället systematiskt valt
              att betala vite.
            </seg>
            <seg n="3d011568">
              De situationer som du nämner handlar oftast om tvister om huruvida
              ett direktiv ska implementeras fram till dess att domstolen kommer
              fram till ett utslag. Det är det du efterfrågar. Men nu har EU-domstolen
              redan kommit med ett utslag. I överträdelseförfarandet har EU-domstolen
              kommit fram till att Sverige inte har följt fördragets regler.
              Vi är skyldiga att göra det, och vi ska implementera direktivet.
            </seg>
            <seg n="5166354a">
              Jens Holm argumenterar för att vi ska bryta mot domstolens utslag
              men vägrar konsekvent att svara på mina frågor. Jag ställde en
              lång rad frågor till dig, men du svarade inte på en enda av dem.
            </seg>
            <seg n="7e8029df">
              Jag ska försöka svara på din fråga. Vad har vi gjort under det
              här året? Hur har vi agerat? Precis som jag var inne på har Sverige
              inom kommissionens utvärdering gjort precis som andra länder har
              gjort eller åtminstone borde ha gjort och skjutit in uppgifter
              om hur detta fungerar. Det är klart att vi får titta på uppgifterna
              om hur det fungerar i Sverige utan datalagringsdirektivet och
              hur viktiga denna typ av uppgifter är inom den brottsutredande
              verksamheten, för det kan vi ändå vara överens om. Så sent som
              den 29 februari debatterade vi här i kammaren hur polisen ska
              få använda hemlig teleövervakning tillsammans med telefonavlyssning
              och kameraövervakning. Då var vi alldeles överens. Det fanns ingen
              reservation från Vänsterpartiet eller Miljöpartiet, och ni var
              inte ens med i debatten. Hur uppgifterna ska få användas och att
              de är viktiga är vi alltså trots allt överens om.
            </seg>
          </u>
          <note type="speaker" n="404c5af9">
            Anf. 53 MARIA FERM (MP) replik:
          </note>
          <u who="maria_ferm_75a60e" xml:id="i-d87c4732f40d40ca-4" n="2546ef38">
            <seg n="df2fb0e0">
              Herr talman! Jag har stor respekt för Johan Linanders grundsyn
              om att direktivet är integritetskränkande. Jag har också full
              förståelse för den vånda som det måste vara när man känner att
              man tvingas rösta för en sådan här lagstiftning. Det är väl också
              därför flera centerpartister, eller åtminstone en, redan nu har
              sagt att de inte kommer att rösta för detta.
            </seg>
            <seg n="5ec3cd5c">
              Det är viktiga åsikter som Johan Linander tar upp. Hur ser vårt
              samarbete inom EU ut? Och vad händer med direktiv som är tvingande
              och som ska införas i den nationella lagstiftningen? Det är såklart
              inte en enkel fråga.
            </seg>
            <seg n="89e3a655">
              Vi säger inte att Sverige ska säga nej och betala böter i all
              framtid och sedan tro att allting löser sig. Då har vi förstås
              fortfarande problemet med dels böter, dels att detta är infört
              i en massa andra länder med medborgare vars personliga integritet
              också inskränks. Det är inte så vi vill se på EU-samarbetet.
            </seg>
            <seg n="b6d73392">
              Däremot anser vi att Sveriges regering har förhållit sig otroligt
              passiv under tiden. Därför är det inte rimligt att införa detta
              i svensk lag utan att man kämpar för att kunna omförhandla det
              eller riva upp det. Detta är något som Sveriges regering inte
              har gjort i tillräckligt stor utsträckning. De argument som kom
              fram under processen där Sverige inte har infört detta under det
              senaste året har inte varit tydliga. Uppenbarligen har man valt
              fel strategi, eller så har man inte haft någon strategi. Detta
              är ett stort problem.
            </seg>
            <seg n="d6118718">
              När vi i eftermiddag röstar nej till att införa direktivet handlar
              det om att vi vill att regeringen i stället på EU-nivå ska agera
              för att omförhandla direktivet, till exempel så att man gör det
              frivilligt för medlemsländer att införa det. Då slipper vi hela
              problematiken.
            </seg>
          </u>
          <note type="speaker" n="6d4b38a5">
            Anf. 54 JOHAN LINANDER (C) replik:
          </note>
          <u who="johan_linander_d5de22" xml:id="i-948075cd279a202d-3" n="215379de">
            <seg n="4a5e5512">
              Herr talman! Precis som Vänsterpartiet vägrar Miljöpartiet tala
              om vilken del av Lissabonfördraget som ger oss rätt att inte implementera
              direktivet och att EU-domstolen i överträdelseförfarandet redan
              har meddelat i en dom att Sverige är skyldigt att implementera
              direktivet. Vi har överträtt fördragets regler.
            </seg>
            <seg n="8068f80e">
              I vilka sammanhang är det okej att bryta mot domstolsutslag?
              Inte heller Maria Ferm tog upp det i sitt anförande. Men nu har
              du en chans att gå in på detta i replikväxlingen. Tänk er att
              länder säger: Visserligen finns det en demokratisk institution,
              en domstol, som säger att vi ska göra så här, men vi vägrar att
              göra det i alla fall! Är det lämpligt?
            </seg>
            <seg n="86b7609c">
              Precis som Jens Holm var inne på finns det Centerpartister som
              i dag kommer att rösta annorlunda som inte kommer att rösta för
              förslaget. Det beror framför allt på att detta är en oerhört känslig
              fråga för Centerpartiet eftersom vi är mot direktivet men står
              i situationen att vi måste rösta igenom det till svensk lagstiftning.
              Det är problematiskt.
            </seg>
            <seg n="98bca393">
              Centerpartiet är Sveriges öppnaste parti. Vi har inte en partipiska
              som tvingar våra ledamöter att rösta på ett visst sätt. Det gör
              att det finns de som gör andra avvägningar. Andra partier skulle
              förmodligen ha haft jättestora problem med detta, men vi ser det
              i stället som en möjlighet. Vi tycker att det är viktigare att
              vara ett parti som ger utrymme för enskilda ledamöter. Det tycker
              vi är viktigare än att piska alla att tycka precis likadant.
            </seg>
            <seg n="17791f10">
              När Maria Ferm ändå svarar på vilken del av Lissabonfördraget
              som ger oss rätt att strunta i reglerna skulle hon också kunna
              ta upp en annan fråga. Om vi nu inte får en förändring, som regeringen
              tror att regeringen skulle kunna få fram vad ska vi göra då? Vad
              blir nästa steg? Är det att lämna EU? Är det lösningen?
            </seg>
          </u>
          <note type="speaker" n="c1371ea5">
            Anf. 55 MARIA FERM (MP) replik:
          </note>
          <u who="maria_ferm_75a60e" xml:id="i-d87c4732f40d40ca-5" n="2546ef38">
            <seg n="45d55cb9">
              Herr talman! Jag tror att vi är långt ifrån det eftersom ansvarig
              kommissionär själv säger att detta är ett hafsverk och att det
              kommer att göras en översyn. Det kommer alltså att ske någon form
              av förändring av datalagringsdirektivet inom kort. Därför känns
              det ännu märkligare att införa det i dag. Vi har diskuterat att
              betala böter, kostnader och så vidare.
            </seg>
            <seg n="d8e30ca5">
              Vi kan införa en lagstiftning nu, utan att ha gjort någon form
              av motstånd eller försökt förändra det hela, som kommer att kosta
              branschen ungefär 1 miljard. Sedan måste detta kanske förändras
              i stora delar eller så blir det hela frivilligt så att det var
              onödigt att införa lagstiftningen från början. Också det känns
              ganska oansvarigt. Det är helt fel tidpunkt att göra detta.
            </seg>
            <seg n="abc2454c">
              Jag skulle vilja vända mig mot beskrivningen av att det i nuläget
              inte finns något alternativ till att implementera lagen. Det stämmer
              inte. Sveriges regering kan agera för att omförhandla direktivet.
              Det pågår en debatt i Europa som fler länder kan ansluta sig till
              eftersom det finns kritik mot att så pass mycket integritetskränkande
              lagstiftning införs. För ett tag sedan genomfördes demonstrationer
              runt om i Europa mot ACTA, till exempel. Detta är en levande debatt.
            </seg>
            <seg n="8a59bc5b">
              Jag tycker att ni som representanter för regeringspartier frånsäger
              er det ansvar eller det inflytande som ni kan ha. Ett exempel
              på detta, som jag tog upp tidigare, är hur Sverige under lång
              tid har brutit mot EU:s art- och habitatdirektiv när man har iscensatt
              en licensjakt på utrotningshotad varg.
            </seg>
            <seg n="276844da">
              Det har Sverige tagit stark strid för i EU. Det finns inget som
              säger att vi inte kan göra samma sak här. Varför är det okej att
              bryta mot bestämmelser inom EU när det gäller vargfrågan men inte
              när det gäller den här frågan?
            </seg>
          </u>
          <note type="speaker" n="c76deeb1">
            Anf. 56 JOHAN LINANDER (C) replik:
          </note>
          <u who="johan_linander_d5de22" xml:id="i-948075cd279a202d-4" n="215379de">
            <seg n="5ce27053">
              Herr talman! Det var inte senare än i november förra året om
              jag minns rätt, eller möjligtvis i december, som vi senast debatterade
              kommissionens utvärdering av direktivet här i kammaren. Maria
              Ferm var liksom jag med i debatten. Vi vet också vilket underlag
              vi hade inför den debatten.
            </seg>
            <seg n="a4e79278">
              Kommissionens utvärdering handlade snarast om att direktivet
              som det ser ut i dag inte var tillräckligt omfattande. Man ville
              inte ge en så stor spännvidd för vilka tider som medlemsländerna
              ska få lagra som mellan sex månader och två år. Där tyckte kommissionen
              att det kanske var för stor skillnad. Det skulle kanske smalnas
              in så att vi tvingas till ett års lagring.
            </seg>
            <seg n="bd274ec5">
              Kommissionen tyckte också att det fanns för stora möjligheter
              för medlemsländerna att själva bestämma när uppgifterna skulle
              få användas. EU vill även lägga sig i regler för när polisen ska
              få ut uppgifterna. Det är regler som i dag är rent nationella
              och som vi också har debatterat här i kammaren så sent som den
              29 februari och då var helt överens om.
            </seg>
            <seg n="911d8faa">
              Det är kommissionens utvärdering så här långt. Jag skulle verkligen
              önska att kommissionen skulle komma fram till att det inte är
              ett bra direktiv och att vi ska ta bort det. Men tyvärr är det
              ingenting av utvärderingen hittills som visar på det.
            </seg>
            <seg n="787c7f05">
              Vi har haft den debatten i kammaren. Det är något naivt att lura
              lyssnare och andra att det skulle finnas en stor möjlighet att
              förändra direktivet i positiv riktning. Jag är mer orolig för
              att när kommissionen kommer fram med sitt slutgiltiga förslag
              handlar det om att göra det vi måste genomföra ännu snävare.
            </seg>
            <seg n="88e2c8fd">
              Vi ska fortsätta att jobba tillsammans. Jag och vi i liberala
              gruppen i Europaparlamentet jobbar gärna tillsammans med er partigrupp
              i Europaparlamentet för att förändra och få bort datalagringsdirektivet.
            </seg>
          </u>
          <note type="speaker" n="942d0110">
            Anf. 57 CAROLINE SZYBER (KD):
          </note>
          <u who="unknown" xml:id="i-b77c459d77621889-0" n="254f26dc">
            <seg n="b20deea4">
              Herr talman! Morgon har gått över till förmiddag, och när jag
              nu kommer som siste talare vill jag säga att mycket bra har sagts
              i debatten. Debatten har inte bara pågått länge här i kammaren.
              Den har pågått väldigt länge i största allmänhet. Jag vill vara
              tydlig med vad vi som parti har tyckt.
            </seg>
            <seg n="d4e210ed">
              Vi har datalagring i Sverige och har haft det i över 30 år. Frågan
              om datalagringsdirektivet när den först kom upp var hur reglerat
              eller oreglerat det skulle vara. Det var före min tid. Mina partiföreträdare
              fokuserade då väldigt mycket på vad som skulle få lagras. Likaså
              har lagringstiden stått i fokus för Kristdemokraterna.
            </seg>
            <seg n="edd66410">
              Vår förre ledamot i EU-nämnden, Ingvar Svensson, krävde tidigt
              att internetsurfning och chattar inte skulle ingå i beslutet.
              Det har tillgodosetts i det direktiv som vi debatterar här i dag.
            </seg>
            <seg n="47a1f7fb">
              I EU-direktivet från 2006 har medlemsstaterna enats om att det
              behövs regler som ser till att vissa trafikuppgifter lagras under
              en viss tid så att uppgifter finns tillgängliga för att kunna
              användas i brottsutredningar. Datalagringsdirektivet innebär att
              till exempel uppgifter om vem som ringer och sms:ar ska lagras
              i mellan sex månader och två år. Vi i alliansregeringen har med
              hänsyn till integriteten valt den kortaste lagringstiden, det
              vill säga sex månader.
            </seg>
            <seg n="c87d6191">
              Jag har som sagt inte varit med under hela tiden denna produkt
              förhandlats fram. Även jag instämmer i att man ska värna den personliga
              integriteten. Men detta med datalagring är inte något nytt. Redan
              i dag har polisen tillgång till uppgifter för att utreda allvarliga
              brott och den grova organiserade brottsligheten.
            </seg>
            <seg n="5bf692f1">
              Skillnaden med den lag som vi i dag har på bordet är att lagringen
              görs obligatorisk under sex månader. Samtidigt införs strängare
              krav på operatörerna vad gäller säkerhet kring de uppgifter som
              lagras.
            </seg>
            <seg n="c44cf62c">
              Genom uppgifter från mobiltelefoner kan polisen kartlägga hur
              brott har planerats och hur misstänkta personer har agerat under
              och efter ett brott. Några uppgifter som avslöjar innehållet i
              en kommunikation eller vad som sagts i ett telefonsamtal får inte
              lagras.
            </seg>
            <seg n="6e6d5803">
              Kristdemokraterna har hela tiden tyckt att det finns en poäng
              med att man i efterhand kan spåra och förstärka en beviskedja
              när det gäller svår brottslighet. Precis som tidigare sagts i
              debatten har uppmärksammade fall kunnat lösas med hjälp av uppgifter.
            </seg>
            <seg n="ce21f3d3">
              Exempelvis var det lagrade uppgifter som användes för att få
              klarhet kring självmordssprängningen i Helsingfors, där utredning
              fortfarande pågår. Likaså i rättegången efter helikopterrånet
              som skedde i september 2009 använde åklagaren i sin sakframställan
              historiska trafikuppgifter för att visa gärningsmännens aktivitet
              före, under och efter rånet.
            </seg>
            <seg n="44bcd9d3">
              Detta är bara några exempel. Det kan redan i dag konstateras
              att historiska trafikuppgifter är mycket viktiga för att kartlägga
              aktivitet. Vi får inte glömma att vi inte är immuna mot grova
              brott. Då gäller det att de ansvariga myndigheterna har rätt redskap.
            </seg>
            <seg n="02c01b87">
              När jag lyssnar på företrädare för vissa partier i dag undrar
              jag vilka redskap som ska finnas för polisen i slutänden. De är
              kritiska mot telefonavlyssning, buggning och andra hemliga tvångsmedel.
              Frågan är vilka medel de rättsvårdande myndigheterna ska få ha
              för att motverka den grova organiserade brottsligheten. Även brottsbekämpning
              handlar om att värna människors integritet och innebär därför
              ofta avvägningar.
            </seg>
            <seg n="610cebf6">
              Det är viktigt i debatten att belysa den personliga integriteten.
              Den personliga integriteten och rätten till sitt eget privatliv
              handlar om mer än att vara befriad från att någon obehörig läser
              eller sprider ens persondata. Det handlar i grund och botten om
              rätten till sin egen person, att vara skyddad från fysiska eller
              mentala intrång och att få ha rätt till en egen privat sfär.
            </seg>
            <seg n="33abce54">
              I och med teknikens utveckling kan man säga att ytterligare en
              dimension har lagts till människans person, nämligen den digitala.
              Information som lagras av och om oss i olika dataregister utgör
              en digital representation av vår person. Liksom vårt medvetande
              kan lida när kroppen skadas kan det även vi lida skada när våra
              personuppgifter missbrukas. Respekten för varje människas integritet
              är ett grundläggande värde i vår demokrati.
            </seg>
            <seg n="be02788f">
              I den ena vågskålen ligger de brottsbekämpande myndigheterna
              som utgörs av polis och åklagare och deras förutsättningar att
              agera mot den grova organiserade brottsligheten. I den andra vågskålen
              ligger frågan om fri- och rättigheter och den enskildes integritet.
              De måste vi väga mot varandra, och balansen är viktig och ska
              alltid beaktas.
            </seg>
            <seg n="3d9c12dc">
              För oss kristdemokrater är det viktigt att tydligt veta var gränsen
              går mellan integritet och brottsbekämpning. Avlyssning och övervakning
              får aldrig komma att användas slentrianmässigt utan måste noga
              övervägas vid varje enskilt tillfälle.
            </seg>
            <seg n="1888781b">
              Sverige har som EU-medlem en skyldighet att införa direktivet.
              Direktivet skulle redan i vissa delar ha varit infört den 15 september
              2007 och i resten av delarna i mars 2009. Sverige är bland de
              sista EU-länderna att implementera dessa.
            </seg>
            <seg n="a9b13fea">
              Som har sagts här i debatten pågår en utvärdering. Vissa vill
              att vi ska vänta på denna. Det jag vill vända mig mot är att det
              finns väldigt många länder i Europa som vill att vi går ännu längre
              och att ännu längre lagringstider och ännu mer ska ingå. Vi ska
              vara öppna och ärliga med att vi de facto inte vet om direktivet
              blir bättre om vi arbetar om det.
            </seg>
            <seg n="5c841b55">
              När jag lyssnar på flera här i dag kan jag inte annat säga än
              att jag också skulle vilja att Sverige fick en författningsdomstol.
              Nu har vi inte det, och denna debatt och många andra visar att
              det kanske ibland är en brist. Kanske det är dags att vi samlas
              och enas kring att det vore bra i förhållande till den personliga
              integriteten att det skapas en författningsdomstol i stället för
              att vi ibland säger nej till saker som vi måste säga ja till som
              EU-medlemmar.
            </seg>
            <seg n="16e7d1a9">
              Kristdemokraterna värnar den personliga integriteten. Men vårt
              fokus har legat på att vi vill behålla relativt korta lagringstider.
              Efter avvägning får nyttan av hur man kan använda informationen
              i brottsprevention och i brottsutredning anses väga tyngre. Vi
              kommer därför att rösta ja för att ge de rättsvårdande myndigheterna
              det redskap de behöver för sitt arbete.
            </seg>
            <seg n="56c0b3a0">
              Jag hoppas också att vi framgent kommer att få en utvärdering
              av hur effektiv trafikdatalagring är för att bekämpa och utreda
              brott i Sverige. Likaså ska det finnas möjligheter att veta om
              uppgifter om en själv hämtats ut efter att en brottsutredning
              är klar. Man ska också få klarhet i om det framöver kommer att
              finnas skadeståndsmöjligheter.
            </seg>
          </u>
          <note n="8dea3e22">
            Jag yrkar bifall till utskottets förslag i betänkandet och avslag
            på samtliga motioner.
          </note>
          <note n="760fade1">
            Överläggningen var härmed avslutad.
          </note>
          <note n="7d5b4348">
            7 § Övergripande miljöfrågor m.m.
          </note>
          <note n="8647f76a">
            Föredrogs
          </note>
          <note type="speaker" n="7336a407">
            Anf. 58 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-883b5fa8161042d9-0" n="713fc84c">
            <seg n="6cfd6597">
              Herr talman! Vi ska nu debattera miljö- och jordbruksutskottets
              motionsbetänkande Övergripande miljöfrågor m.m. För tids vinnande
              vill jag börja med att yrka bifall till reservation 1 i betänkandet,
              men jag står självklart bakom alla socialdemokratiska reservationer.
            </seg>
            <seg n="0bef09d6">
              Vi ska i dag diskutera miljöfrågor väldigt brett. Det här motionsbetänkandet
              innehåller ganska många olika frågor, men jag tänkte inrikta mig
              på att prata om det övergripande och framför allt om de miljömål
              som vi har satt upp här i Sverige.
            </seg>
            <seg n="6ea3343f">
              Under de senaste åren har miljöfrågan blivit allt viktigare i
              samhällsdebatten. Det tycker jag är bra. Det är en fråga där alla
              måste ta sitt ansvar. Det handlar om att vi gemensamt globalt
              måste hitta sätt att jobba med miljö- och klimatfrågan. Men det
              handlar också om att i det lilla kunna göra skillnad. Det kan
              handla om allting från att panta burkar och lämna in batterier
              till att stora multinationella företag ska göra olika typer av
              energieffektiviseringar. Allt det här måste vi göra.
            </seg>
            <seg n="54b980c5">
              Men det finns något som borde göras men som inte görs i tillräckligt
              stor utsträckning. Den svenska regeringen måste ta ansvar för
              de mål man har satt upp och framför allt för den svenska miljö-
              och klimatpolitiken.
            </seg>
            <seg n="1bc80c0b">
              Vi socialdemokrater anser att miljöfrågan måste prioriteras ytterligare.
              Och detta måste lyftas fram och bli tydligare inom alla sektorer
              i samhället. De mål som har satts upp måste vara rimliga, och
              de måste utgå från den ambitionsnivå som finns.
            </seg>
            <seg n="2fc04995">
              Sverige är ett land som har varit duktigt på miljöfrågor. Men
              jag tycker att vi tappar, och vi har tappat de senaste åren.
            </seg>
            <seg n="4bc16d1a">
              Vi socialdemokrater anser att det behövs ett nytt tänk. Det behövs
              ett helhetstänk inom hela miljöområdet. Det handlar inte om att
              sätta upp plakat där det bara finns en måltext. Det handlar om
              att mål måste kopplas till ambitioner, och ambitionerna måste
              tydliggöras i olika typer av verktyg för att vi ska få en konkret
              och fungerande miljöpolitik.
            </seg>
            <seg n="bd0826ce">
              Jag och vi tror att en miljövänlig politik är bra för Sverige.
              Det finns många åtgärder som i dag ger olika typer av positiva
              effekter. Om man energieffektiviserar en fastighet leder det till
              miljönytta. Det leder till nya arbetstillfällen, och det leder
              till att vi får nya kunskaper och möjlighet till innovationer
              som vi sedan kan använda oss av och exportera.
            </seg>
            <seg n="78d5e04c">
              Ett effektivt sophanterings- och återvinningssystem ger en renare
              natur, men det ger också återvunnet material, och det kan innebära
              att vi har en viktig energikälla för att värma till exempel våra
              hus. Genom att göra miljönytta kan vi också göra samhällsnytta,
              och vi kan se till att Sverige blir starkare.
            </seg>
            <seg n="93998ba9">
              Vi socialdemokrater har alltid trott på att man måste använda
              politik och våga använda politik. Jag tror att det finns många
              styrmedel som måste införas för att vi ska kunna uppnå de mål
              som vi har satt. Jag tycker att regeringen ibland litar väl mycket
              på vad omvärlden kommer att göra eller vad marknadskrafterna kan
              åstadkomma. Jag tror faktiskt att man måste våga för att uppnå
              de mål som vi har satt upp i dag.
            </seg>
            <seg n="43b95d81">
              Herr talman! Riksdagens mål om att minska utsläppen med 40 procent
              till 2020 är bra. Men finns det från regeringens sida någon ambition
              att nå det här målet? Den svenska regeringen har plockat bort
              ett antal styrmedel, till exempel skatten på handelsgödsel, som
              har varit ett oerhört effektivt instrument för att minska jordbrukets
              miljöpåverkan. Man har tagit bort det statliga stödet för klimatinvesteringar,
              som även det på många sätt har bidragit till att vi har minskat
              utsläppen av koldioxid. Och man blundar för ett antal områden
              i samhället, till exempel transportsektorn, där vi har oerhört
              stora problem. Vi måste faktiskt ta tag i de här problemen nu
              och inte vänta.
            </seg>
            <seg n="bf339301">
              Vi socialdemokrater anser att det måste finnas ambitiösa mål.
              Riksdagen har faktiskt ställt sig bakom ett antal ambitiösa mål,
              även om det finns vissa mål som skulle kunna vara ännu mer ambitiösa.
              Tyvärr har dessa mål inte följts upp med någon politik som gör
              att vi kommer att lyckas uppnå dem.
            </seg>
            <seg n="8445105a">
              Det finns i dagsläget inte tillräckligt mycket styrmedel och
              uppenbarligen inte en tillräckligt stor ambition från regeringen
              när det gäller att vilja nå de mål som vi faktiskt har ställt
              upp. Det tycker jag är oerhört problematiskt.
            </seg>
            <seg n="0ef97475">
              Sverige behöver ett högre omställningstryck. Sverige behöver
              hitta och identifiera ett antal verktyg och styrmedel som gör
              att vi faktiskt kan uppnå de mål som vi har ställt oss bakom.
              För att göra det tror jag att man ibland måste genomföra åtgärder
              som kanske inte alla gillar alla gånger. Men här tror jag att
              det krävs ett och annat.
            </seg>
            <seg n="53da6874">
              Det finns vidare ett annat mål som riksdagen har ställt sig bakom.
              Det är målet om att fordonsflottan ska vara oberoende av fossila
              bränslen i Sverige 2030.
            </seg>
            <seg n="d5491a18">
              I det här fallet tycker jag fortfarande att det råder en viss
              begreppsförvirring. Jag tycker inte att det är speciellt tydligt
              vad definitionen av det här målet innebär. Rent språkligt handlar
              det om att ett fordon ska gå att framföra utan fossilt bränsle,
              och det innebär i praktiken att de reella utsläppen från fordonsflottan
              2030 inte har någonting med måluppfyllelsen att göra. År 2030
              skulle ju alla fordon kunna vara så kallade multifuel-fordon och
              då uppfylla regeringens mål men inte på något sätt påverka hur
              mycket utsläpp fordonsflottan ger.
            </seg>
            <seg n="74d98d72">
              Det här är en fråga som jag tycker att regeringen måste fundera
              ett varv till kring, för vi måste jobba med transportsektorn,
              som är en av de bovar som i dagsläget släpper ut ganska mycket
              och som faktiskt bidrar till miljöförstörelse.
            </seg>
            <seg n="c8dd8a56">
              Ett annat problem är att antalet miljöbilar under de senaste
              åren har minskat. Vi hade en oerhört kraftig uppgång under perioden
              20062009, men efter det har vi sett en minskning. Det tycker jag
              är problematiskt.
            </seg>
            <seg n="dcb6ce11">
              Även på det här området har regeringen snarare avskaffat de fungerande
              stimulanser och incitament som har funnits än kommit med några
              nya. Och de nya förslag man har kommit med anser många med mig
              inte kommer att leda till speciellt många nya bilar inom miljöbilsflottan.
            </seg>
            <seg n="7f2d8159">
              Slutligen tänkte jag ta upp ett annat miljömål där jag också
              tycker att vi har en hel del kvar att jobba med i den här kammaren
              och i Sverige som helhet. Det är målet kring en giftfri miljö.
              Det här är ett av de absolut svåraste målen. Det kommer att krävas
              största möjliga gemensamma kraft för att vi ska kunna lösa det.
            </seg>
            <seg n="b8dcd24c">
              Här är jag som socialdemokrat oerhört bekymrad över att riksdagen
              genom regeringen har omformulerat miljökvalitetsmålet om en giftfri
              miljö. Enligt min uppfattning innebär den omformuleringen att
              regeringen faktiskt har sänkt ambitionsnivån. Det kanske kan vara
              hedervärt om man inte tänker uppnå målen, men det är ändå problematiskt.
            </seg>
            <seg n="0c249e12">
              Jag anser att det även på det här området saknas många konkreta
              förslag när det gäller hur vi faktiskt ska uppnå målen. Det har
              skjutits till lite ytterligare pengar till Kemikalieinspektionen,
              men det kommer inte på något sätt att räcka för att uppnå de väldigt
              ambitiösa och tuffa mål som finns även på detta område.
            </seg>
            <seg n="c08aa070">
              Herr talman! Vi socialdemokrater vet att de svenska miljömålen
              kommer att bli svåra att uppnå. Vi vill därför betona att det
              här arbetet måste prioriteras.
            </seg>
            <seg n="8c2c4594">
              Vi vill höja ambitionen inom miljöpolitiken och genomföra ett
              antal krafttag för att på så sätt kunna uppnå de mål som vi har
              ställt oss bakom. Det krävs höga ambitioner och bra verktyg för
              att vi ska lyckas.
            </seg>
            <seg n="253e3e8c">
              Jag tror att med ekonomiska styrmedel kan vi stimulera fler människor
              och företag att ändra sina beteenden och på så sätt skapa en utveckling
              som är ekonomiskt, socialt och ekologiskt hållbar. Då tror jag
              att vi måste använda oss av verktyg som klimatskatter, energiskatter
              och miljöskatter men också lagstiftning, utsläppsrättigheter och
              olika typer av certifikat.
            </seg>
            <seg n="aaaa9eb0">
              Vi socialdemokrater anser att med tydliga mål och konkreta förslag
              kan vi nå de mål som vi har ställt oss bakom, men då krävs det
              att man visar att man har ambitionen att nå dem.
            </seg>
            <seg n="797a4267">
              (Applåder)
            </seg>
          </u>
          <note type="speaker" n="729cb2d0">
            Anf. 59 HELENA LEANDER (MP):
          </note>
          <u who="helena_leander_075a02" xml:id="i-1b7f9f1173ad98c2-0" n="85b958ad">
            <seg n="233255d7">
              Herr talman! Det var för väl att Johan Löfstrand kom före mig
              och satte debatten lite grann i sitt sammanhang. Jag hade tänkt
              dyka direkt ned i de allra grottigaste små detaljerna i miljölagstiftningen
              och miljöprövningssystemet och skrämma bort alla åhörare med en
              gång.
            </seg>
            <seg n="c0ccf1d7">
              Men om det ändå är några kvar kan jag göra ett litet försök att
              i alla fall sätta den bredare bilden innan vi går in på detaljerna.
            </seg>
            <seg n="8e39c322">
              Miljöpolitik handlar i allra högsta grad om politik. Om vi förväntar
              oss att människor i sin vardag ska vilja göra de miljövänliga
              valen måste vi som politiker också se till att det finns förutsättningar
              för det. Det är inte så himla lätt att vara miljöhjälte om det
              är mycket dyrare och krångligare att göra de miljösmarta valen.
            </seg>
            <seg n="2c7f313e">
              Men vi kan faktiskt förändra det. Vi kan använda skatter och
              andra ekonomiska styrmedel som ser till att det som är långsiktigt
              hållbart också blir kortsiktigt lönsamt. Vi kan se till att det
              lönar sig både för den vanliga människan och för företagen att
              ta fram de smarta produkterna som kommer att leda omställningen
              till ett grönare samhälle snarare än att det ska löna sig att
              köra på i gamla hjulspår som vi vet inte håller i längden.
            </seg>
            <seg n="21cc1c38">
              Vi har också ett viktigt ansvar för miljöreglerna. Lite krasst
              är det så att det som är riktigt farligt inte ska vara tillåtet.
              Det handlar inte bara om att vi ska gynna det som är lite mindre
              livsfarligt, utan det ska bort. Ungefär så enkelt är det.
            </seg>
            <seg n="12d49ef3">
              Den här debatten ska egentligen inte handla om den ekonomiska
              biten utan snarare om lagstiftningsbitarna, alltså om de verktyg
              vi har inom miljöjuridiken och miljöbalken som är vårt övergripande
              ramverk för miljölagstiftningen. Det är den jag nästan helt tänker
              fokusera på i den här debatten som egentligen är lite av en slasktrattsdebatt
              om allt som kallas övergripande miljöfrågor med mera. Med mera
              skalar jag alltså bort, så nu kör vi miljöbalken.
            </seg>
            <seg n="008ac8ab">
              Miljöbalken kom till 1998. Vi hade förstås haft miljölagar även
              tidigare, men nu valde man att baka ihop de flesta av dem i en
              enda lag under samma paraply och med samma övergripande principer
              för hela miljöpolitiken.
            </seg>
            <seg n="32753a65">
              Nu har det gått en tid sedan dess, nästan 15 år, så det börjar
              bli dags att stanna upp och fundera lite på om det blev som man
              hade tänkt sig. Nu är det en och annan under årens lopp som har
              stannat upp och funderat lite grann, och den ena efter den andra
              lyfter fram områden där man inte tycker att blev riktigt som man
              hade tänkt sig. En del saker har förstås ändrats, men mycket är
              också kvar.
            </seg>
            <seg n="99740f98">
              Hur var det då tänkt? Jag var inte med när det begav sig, ska
              jag erkänna, så om det är någon här i salen som var med får ni
              hojta till om jag har missuppfattat saken.
            </seg>
            <seg n="0fae5c27">
              Som jag har förstått det var tanken ungefär så här: Grunden är
              att om man ska starta en verksamhet som kan tänkas vara miljöskadlig
              ska man söka tillstånd för det. I den prövningen ska alternativa
              lösningar och möjligheter att begränsa negativa miljöeffekter
              undersökas och så ska nyttan vägas mot kostnaderna.
            </seg>
            <seg n="07729957">
              För att bli lite mer specifik kring tillståndsprövningen fanns
              det också idéer om att man skulle ha en samlad prövning i stället
              för att man tittar på olika delar för sig och missar hela överblicken.
              Det fanns tankar om att om inte den som bedriver verksamheten
              själv tar initiativ till att ompröva föråldrade tillstånd skulle
              myndigheterna göra det så att man har moderna tillstånd som är
              uppdaterade med hur vi ser på miljön allteftersom vi lär oss mer
              om den och utvecklingen går framåt och så vidare.
            </seg>
            <seg n="b3d1de5d">
              Man tänkte sig också att de här tillstånden skulle ha väldigt
              tydliga villkor så att det går att utkräva ansvar om de inte följs.
              För att det här ska fungera krävs inte bara att någon som vill
              driva verksamheten driver sin linje utan också att det finns en
              duktig och kompetent motpart som kan företräda allmänhetens intresse
              av en renare miljö mot verksamhetsutövarens intresse som är att
              bedriva verksamhet.
            </seg>
            <seg n="3921ce01">
              Sedan behövs det så klart också att den myndighet som gör bedömningen
              ska ha bra miljökompetens och allt sådant.
            </seg>
            <seg n="0d18bea0">
              Hur gick det då med detta? I praktiken har det ifrågasatts om
              det här verkligen har funkat som det ska alla gånger. Jag kan
              ta några exempel. En del kanske ni känner till, en del inte. När
              det gäller LKAB:s gruva i Svappavaara har det varit mycket diskussion
              om hur långt man kan gå i att godkänna ändringar av en verksamhet
              som kanske egentligen borde innebära att man omprövar hela verksamheten
              samlat.
            </seg>
            <seg n="de86ae79">
              Turerna kring kalkbrottet i Bunge på Gotland, ett viktigt naturområde,
              är en annan fråga som det har varit mycket diskussion kring, om
              det verkligen är så att man tillämpar miljöbalkens generella hänsynsregler
              och EU:s art- och habitatdirektivs krav på biologisk mångfald
              på ett korrekt sätt.
            </seg>
            <seg n="0eab8114">
              Ett annat exempel är gruvor i Norrland som släpper ut många gånger
              mer farliga metaller än vad de egentligen skulle få göra men där
              villkoren är så luddigt skrivna att de ändå inte kan ställas till
              svars för det.
            </seg>
            <seg n="0916d766">
              Då undrar man hur de här villkoren ska vara formulerade om vi
              ska kunna använda dem. Ibland är det Naturvårdsverket som hängs
              ut. Ibland är det domstolarna. Tidningen Miljöaktuellt, som väl
              ligger på nattduksbordet hos alla ledamöter i miljö- och jordbruksutskottet,
              har granskat den miljöjuridiska processen och pekar på en rad
              brister. Bland annat tycker de att domstolarna har för dålig biologisk
              expertis för att kunna ta ställning till frågorna om biologisk
              mångfald som kan komma upp i de här processerna. De menar att
              Naturvårdsverket har retirerat från miljörätten och inte spelar
              den starka partsroll som verket var tänkt att göra en gång i tiden
              för att balansera verksamhetsintressena.
            </seg>
            <seg n="6d5cf614">
              Den bilden stöds inte bara av vår favorittidning utan också av
              den offentliga utredning om Naturvårdsverket som kom 2008 och
              som beklagade att Naturvårdsverket hade blivit mindre aktiva i
              miljöprövningar.
            </seg>
            <seg n="3baeb02b">
              I utskottet har vi haft en lång diskussion om föråldrade miljötillstånd,
              framför allt när det gäller vattenkraften. Många vattenkraftverk
              drivs i dag med tillstånd från 1918 års vattenlag. Det säger sig
              självt att den syn man hade på miljö och biologisk mångfald 1918
              har förändrats fram till i dag, och då borde kanske också miljökraven
              göra det.
            </seg>
            <seg n="ded5fade">
              Den diskussionen har vi haft och kommer säkert att ha mycket
              mer, så jag tänkte i stället ta ett exempel som framför allt gäller
              industrier.
            </seg>
            <seg n="e5ca577d">
              EU-domstolen inledde för något år sedan en process mot Sverige
              för att vissa verksamheter fortfarande drivs med föråldrade tillstånd
              som inte lever upp till kraven i det som då hette IPPC-direktivet
              som handlar om samordnade åtgärder för att begränsa och förebygga
              utsläpp. Förutom det har vi verksamheter som visserligen inte
              omfattas av IPPC-direktivet, eller snarare dess efterföljare,
              för det har bytt namn nu, men fortfarande bryter mot miljöbalkens
              krav. Här blir det lite pinsamt när vi varken lever upp till EU:s
              krav eller våra egna.
            </seg>
            <seg n="d7fbef0c">
              Vart vill jag då komma med allt det här klagandet? Jo, det börjar
              bli lite för många exempel på att miljöbalken inte riktigt tycks
              få det genomslag som det var tänkt en gång i tiden. Det behöver
              kanske inte bero på själva lagstiftningen som sådan utan på hur
              den används, på hur Naturvårdsverket, domstolarna och alla andra
              aktörer som är inblandade i miljöprövningsprocessen agerar. Har
              de den kompetens och de resurser som behövs för att de ska kunna
              göra sitt jobb som det var tänkt? Vad behöver vi ändra på för
              att miljöbalken verkligen ska få det genomslag som det var tänkt?
            </seg>
            <seg n="ce796bcf">
              Hur stor miljöförstöring vi är beredda att acceptera är i grunden
              en politisk fråga. Jag är inte så förtjust i miljöförstöring,
              men det är en politisk bedömning. Men oavsett var vi landar i
              den bedömningen är det viktigt att vi har en fungerande miljöprövning
              så att inte miljöförstöring som är större än vad vi egentligen
              hade tänkt acceptera slinker igenom av bara farten.
            </seg>
            <seg n="9b7140e5">
              Jag tycker att det är hög tid för en översyn av miljöbalkens
              genomslag och uppfyllelsen av miljöambitionerna, och därför yrkar
              jag bifall till reservation 2. Det är absolut inte hela miljöpolitiken.
              Det är en liten del men nog så viktig. Det är ändå den som sätter
              ramen för den juridiska regleringen av miljöpolitiken. Om inte
              den funkar, då kan vi stå här och ha en massa fina ambitioner
              som inte efterföljs i praktiken.
            </seg>
            <seg n="c9acddf7">
              Länge leve miljöbalken, men se till att den funkar!
            </seg>
            <seg n="797a4267">
              (Applåder)
            </seg>
          </u>
          <note type="speaker" n="f8b0f1a5">
            Anf. 60 JOSEF FRANSSON (SD):
          </note>
          <u who="josef_fransson_030758" xml:id="i-1a9ffadec92855c0-0" n="0ee2ac76">
            <seg n="4c37f4f2">
              Herr talman! Jag skulle vilja börja med att yrka bifall till
              Sverigedemokraternas reservation 4, som handlar om hur våra medborgare
              på landsbygden drabbas av utbyggnaden av vindkraft. Sverigedemokraterna
              vill med anledning av problematiken med sänkta fastighetsvärden
              införa en lagstiftning som tvingar dem som etablerar vindkraftverk
              att ersätta kringboende för eventuellt sänkta fastighetsvärden.
              Det är högst orimligt att regeringens högst bristfälliga energipolitik
              med sådan kraft ska drabba enskilda medborgare.
            </seg>
            <seg n="6410c6c1">
              Vi behöver också få till stånd en utredning kring den här problematiken
              som redovisar lokala följder av vindkraftsutbyggnaden i termer
              av ekonomiska konsekvenser.
            </seg>
            <seg n="a8c5c8c4">
              Riksdagen har beslutat att vi ska bygga ut vindkraften, och detta
              kraftigt. Argumenten bakom detta beslut är svaga, och konsekvenserna
              för landets medborgare är i allt väsentligt negativa. Personligen
              har jag faktiskt svårt att finna ett enda vettigt argument för
              vindkraften.
            </seg>
            <seg n="1ba16f7a">
              Vi måste sänka våra koldioxidutsläpp, säger några till vindkraftens
              försvar. Men vår elproduktion är ju redan i princip koldioxidfri.
            </seg>
            <seg n="a0a02960">
              Man har med falskhet eller okunnighet lanserat vindkraften som
              en ren energikälla, trots att vindkraften med sina inneboende
              brister gör anspråk på mångdubbelt större resurs- och materialanvändning
              än andra energislag. Dessutom leder detta, vid stor etablering,
              till att vi antagligen kommer att behöva importera elkraft från
              energikällor som vi alla önskar oss bort ifrån, nämligen fossila
              bränslen.
            </seg>
            <seg n="16c4c1a2">
              Ett argument som ofta används mot kärnkraften är uranbrytningen,
              som beskrivs som smutsig och farlig. Men samma problematik finns
              i vindkraftsbranschen, där man använder den sällsynta jordartsmetallen
              neodym för att minska generatorvikten. Det är högst märkligt att
              miljörörelsen här är så tyst. Neodym bryts nämligen under förhållanden
              som minst sagt kan förknippas med smutsig gruvdrift som skadar
              både natur och människor.
            </seg>
            <seg n="0b46ddce">
              En nästan uteslutande del av neodymet bryts just nu i Kina och
              kanske allra mest i den kinesiska staden Baotou. Studier härifrån
              har visat att det finns en stor ökning av cancer, lungsjukdomar
              och benskörhet hos barn till följd av metallframställningen, med
              en signifikant minskning av medellivslängden som följd.
            </seg>
            <seg n="88f3e372">
              Många hävdar också att vindkraften behövs för att ersätta kärnkraften,
              trots att detta strider mot fysikens lagar och inte låter sig
              göras. Vindkraften producerar nämligen inte nödvändigtvis när
              konsumenterna behöver elkraften, utan styrs som bekant av vädret.
              Tittar man på landets sammantagna produktion av vindkraftsel skulle
              man kunna likna diagrammet vid eggen på en såg. På topparna producerar
              nästan samtliga verk, medan nästan samtliga står stilla i dalarna.
            </seg>
            <seg n="fda687b2">
              Man har också noggrant undvikit att vara tydlig för väljarna
              om vilka ekonomiska konsekvenser som vindkraftsetableringen för
              med sig. Stora delar av vindkraftslobbyn har, med en helt obegriplig
              ekvation, länge hävdat att vindkraften pressar elpriserna. Nu
              verkar man dock, åtminstone från vissa håll inom branschen, ha
              fått mer realistiska insikter. En herre vid namn Tord Östlund,
              som är vd på PWP, ett av landets vindkraftsägande bolag, sade
              nyligen i en intervju att det är nödvändigt med högre elpris,
              förstärkt transmissionskapacitet och utökad kvotplikt för att
              säkerställa en fortsatt utbyggnad av vindkraften.
            </seg>
            <seg n="5cb06af8">
              Jag undrar just om elkunderna är lika entusiastiska över att
              säkerställa ett högre elpris.
            </seg>
            <seg n="eb3dc5e1">
              Frågan är varför det talas så tyst om dessa hårda fakta bland
              oss folkvalda.
            </seg>
            <seg n="e76cb27f">
              Efter att ha konstaterat att vindkraften varken är speciellt
              ren eller speciellt billig kan vi dock konstatera att allt fler
              ute på landsbygden drabbas personligen av etableringen.
            </seg>
            <seg n="3cc552fb">
              Att bygga dessa vindkraftverk för med sig betydande lokala konsekvenser,
              som fördärvade natur- och kulturvärden samt estetiska och landskapsmässiga
              värden.
            </seg>
            <seg n="d363812e">
              Många av dem som har oturen att ha bostadsfastigheter på fel
              ställe när vindkraftverken byggs upp kan dessutom drabbas av oljud
              och solreflexer. De sammantagna konsekvenserna av detta blir givetvis
              försämrad livskvalitet och att fastighetsvärdena faller.
            </seg>
            <seg n="03a68ff3">
              Tvisterna mellan drabbade medborgare och vindkraftsaktörer haglar
              allt tätare, och missnöjet är på många håll stort. Kommunpolitiker
              vågar sällan opponera sig mot etableringen, även i de fall man
              är medveten om de negativa konsekvenserna.
            </seg>
            <seg n="4037c87c">
              Man hör dessutom allt oftare hur drabbade medborgare känner sig
              rättslösa och att den politiska viljan från toppen av beslutskedjan
              också kommit att sätta sin tydliga prägel på de rättsprocesser
              där enskilda medborgare överklagat bygglov eller klagat på för
              höga bullernivåer.
            </seg>
            <seg n="64e06d63">
              Jag har personligen varit i kontakt med en mycket uppgiven kvinna,
              där familjen alltså kunde höra buller från ett vindkraftverk när
              de tittade på teve. Kvinnan jag pratade med led också av huvudvärk
              och fick sova med hörselskydd. När hon klagade hos kommunens politiker
              fick hon svaret: Lite får man minsann tåla för miljöns skull.
            </seg>
            <seg n="e73e2d7b">
              I förrgår inkom ett brev från en annan medborgare. Ni har nog
              alla fått det i er e-postinkorg, men jag tyckte att brevet var
              så sammanfattande att jag vill läsa upp en något nedkortad version
              av det. Det lyder som följer:
            </seg>
            <seg n="47878b59">
              Kära politiker!
            </seg>
            <seg n="f9fbecf4">
              Jag bor i Örserum en mil öster om Gränna.
            </seg>
            <seg n="1761ce58">
              Anledningen till att man söker sig till en plats som Örserum
              är naturen, med sjö och skog samt ängar och hagar och att det
              är den livsmiljö man vill leva i.
            </seg>
            <seg n="651e6802">
              Plötsligt, som en blixt från klar himmel, har markägare och Eon,
              bakom vår rygg, bestämt sig för att bygga uppemot 18 vindkraftverk,
              med en höjd av 200 meter, strax norr om vår by. Man tänker bygga
              dessa verk på ett område som Jönköpings kommun utpekat som friluftsområde,
              mycket nära Holavedens vandringsled, vilket även det strider mot
              Jönköpings kommuns policy.
            </seg>
            <seg n="827b7878">
              Verken hamnar mycket nära Åsa by som är Natura 2000-område och
              förstör utsikten från sjön Ören som också är Natura 2000-område
              och dessutom av riksintresse för fiske.
            </seg>
            <seg n="c2f9a701">
              Som ett alternativ har vi i vårt samhälle pekat ut en plats inom
              riksintresset för vindkraft men utanför friluftsområdet och inte
              i direkt närhet av Holavedsleden.
            </seg>
            <seg n="c2956c17">
              Eon har tagit del av förslaget och förkastat det. Där kommer
              vi nu in på en springande punkt när det gäller etablering av vindkraft.
            </seg>
            <seg n="15ea9f67">
              Vi uppfattar hela processen med samråd och yttrande från vår
              sida som helt bortkastat. Eon lyssnar inte det minsta på de boende
              trots att det i deras påkostade broschyrer står att vår åsikt
              är viktig och att vi kan påverka utformningen av vindkraftsparken.
            </seg>
            <seg n="f53881a6">
              Eon är självsäkra och bryr sig över huvud taget inte om oss som
              värnar om vårt närområde. Markägare och vindkraftsbolag äger hela
              processen när det gäller vindkraftsetableringar.
            </seg>
            <seg n="2a56101b">
              Detta kommer att leda till ett enormt missnöje på landsbygden
              då vi som bor där anser att den demokratiska processen är satt
              ur spel.
            </seg>
            <seg n="fcabe8d6">
              Så långt brevet.
            </seg>
            <seg n="d337c9ad">
              Rapporter som denna, just om känslan av maktlöshet, strömmar
              in från olika platser i landet. Till alla dem som känner denna
              rättslöshet och får sina bygder fördärvade av vindkraft skulle
              jag vilja säga:
            </seg>
            <seg n="1ff37ab6">
              När de andra partierna försvarar sin huvudlösa energipolitik
              och struntar i er medborgare ser vi sverigedemokrater er. Vi ser
              er och vi lyssnar på er. Vi ska göra vad som står i vår makt för
              att också hjälpa er.
            </seg>
            <seg n="7bf782ed">
              Herr talman! Jag skulle också vilja säga några ord om den GMO-motion
              som finns med i det här betänkandet. Den har gett upphov till
              reservation nr 9. Motionen går i korthet ut på att Sverige ska
              inta en hållning inom EU-samarbetet som syftar till att enskilda
              medlemsstater ska kunna säga nej till odling av enskilda GMO-grödor.
            </seg>
            <seg n="462298ed">
              Reservationen sammanfaller nästan identiskt med det som nyligen
              behandlades i EU-nämnden, där Sverigedemokraterna, tillsammans
              med de rödgröna, anslöt sig till det danska ordförandeskapets
              kompromissförslag i frågan. Men Sverigedemokraterna har helt andra
              bevekelsegrunder för detta ställningstagande än vad de rödgröna
              har. Medan Socialdemokraterna uttrycker en något mer försiktig
              men ändå påtagligt skeptisk hållning till GMO jämfört med sina
              blockkamrater, uttrycker Miljöpartiet och Vänsterpartiet, ofta
              på rent kvasivetenskapliga grunder, ett totalmotstånd mot allt
              vad GMO heter.
            </seg>
            <seg n="6c172cde">
              Med tanke på den miljönytta som modern växtförädling kan åstadkomma
              är miljörörelsens cementerade motstånd faktiskt smått obegripligt.
              Speciellt när det rör sig om strikt miljöfrämjande grödor är det
              konstigt att miljörörelsen inte står i första ledet och förespråkar
              den här teknologin.
            </seg>
            <seg n="55cc078d">
              I dessa frågor skiljer sig Sverigedemokraterna från dessa partier
              och det var därför inte ett naturligt steg att reservera sig tillsammans
              med de rödgröna när frågan bereddes i utskottet, speciellt inte
              när man läste hela den motion som ligger till grund för reservationen.
            </seg>
            <seg n="93285ccc">
              Dock ska erkännas att situationen blev minst sagt speciell när
              frågan dök upp som ett nära på identiskt EU-ärende efter att frågan
              redan var justerad i utskottet. Jag är medveten om att det kan
              ses som en inkonsekvent hållning.
            </seg>
            <seg n="6b2e8227">
              För att vara tydlig med hur Sverigedemokraterna resonerade inför
              vårt ställningstagande i EU-nämnden vill jag i huvudsak ange två
              skäl. Det första är att vi som EU-kritiskt parti naturligtvis
              vill ge medlemsstaterna mer självständighet. Det ska också framhållas
              att detta argument inte var det huvudsakliga.
            </seg>
            <seg n="6c277b8a">
              Det andra skälet är att det i stället handlar om viljan att nysta
              upp knutarna som finns i EU, där de som inte vill ha GMO gör det
              svårt för dem som vill ha det. Detta har resulterat i att forskningen
              på området håller på att avvecklas i Europa och att företagen
              bokstavligen flyttar sin verksamhet. Som det ser ut nu kan det
              kallas ett indirekt tankeförbud, och den strypning som sker inom
              delar av genforskningen vill vi motverka.
            </seg>
          </u>
          <note n="a8f55444">
            Om denna fråga går till votering kommer Sverigedemokraterna att
            rösta för reservation 7 under punkt 9.
          </note>
          <note type="speaker" n="c62c91f2">
            Anf. 61 HELENA LEANDER (MP) replik:
          </note>
          <u who="helena_leander_075a02" xml:id="i-1b7f9f1173ad98c2-1" n="85b958ad">
            <seg n="3f57bca0">
              Herr talman! Jag har ända sedan jag bytte till miljö- och jordbruksutskottet
              i höstas varit nyfiken på Sverigedemokraternas miljöpolitik. Det
              har varit tyst i frågan. Nu har jag fått svaret, nämligen att
              det handlar om att vara mot vindkraft. Det är också en politik
              man kan ha, lite annorlunda än vår politik ska väl sägas.
            </seg>
            <seg n="bf5492d2">
              Det som Josef Fransson sätter fingret på, som jag delvis måste
              hålla med om, är att all energiproduktion har miljöpåverkan. Det
              ska vi ändå vara överens om. Därför är det viktigast att vi arbetar
              för att minska vår energikonsumtion, använder energin smartare
              eftersom all produktion har någon form av miljökonsekvenser. Men
              i fråga om slutsatsen att vindkraften ska ryka först landar vi
              lite annorlunda.
            </seg>
            <seg n="3e5b8165">
              Josef Fransson talar om farorna med neodym, som är en metall
              som, såvitt jag har fått höra, inte förekommer i svenska vindkraftverk.
              Jag är övertygad om att det är en otrevlig brytning. Hur trevlig
              är uranbrytningen, Josef Fransson? Uranet används i kärnkraftverk
              och bryts i andra delar av världen. Det finns diskussioner om
              att börja bryta uran även i Sverige. Är det något som Josef Fransson
              tycker är bra?
            </seg>
            <seg n="c773adad">
              Kärnkraften är inte heller ren. Det måste vi ändå säga. I valet
              mellan kärnkraft och vindkraft väljer jag alla gånger vindkraft.
              Vindkraft är inte heller dyrare än kärnkraft. När man pratar om
              ny kärnkraft och ny vindkraft är kostnaden ungefär densamma. Det
              byggs inte så många kärnkraftverk i Europa nu för tiden. De som
              byggs har en tendens att vara både fördyrade och försenade. Det
              gör beräkningarna lite osäkra, men det känns inte riktigt som
              en framgångssaga.
            </seg>
            <seg n="f1978038">
              Frågan är var vindkraftverken ska placeras. Det är en kitslig
              fråga. Det finns mer eller mindre lyckade placeringar. Här tycker
              jag att våra kommunpolitiker har ett viktigt ansvar att se över
              var vindkraftverk placeras precis som de ska pröva var nya byggnader,
              vägar och så vidare ska placeras. Men att dra slutsatsen att vi
              inte ska ha vindkraft över huvud taget känns som en vettlös energipolitik.
            </seg>
          </u>
          <note type="speaker" n="e26f75a7">
            Anf. 62 JOSEF FRANSSON (SD) replik:
          </note>
          <u who="josef_fransson_030758" xml:id="i-1a9ffadec92855c0-1" n="0ee2ac76">
            <seg n="21a08619">
              Herr talman! Det blev mycket att svara på.
            </seg>
            <seg n="8d432a85">
              Låt mig börja med frågan om var tusentals vindkraftverk ska placeras
              utan att påverka natur, miljö och de människor som bor på de platserna.
              De syns på långt avstånd och förändrar landskapsbilden.
            </seg>
            <seg n="b6c96373">
              Sedan var det frågan om neodymet. Jag tyckte du sade att det
              inte används i Sverige. Jag kan säga rakt av att det är helt felaktigt.
              Det är en teknik i växande. Tekniken är ny inom vindkraftsbranschen
              för att bygga större och mer effektiva verk, som dessutom inte
              har samma problem med växellådor och så vidare. Vikten på turbinerna
              minskas. Vestas har en turbin, modell V112. Företaget bygger 32
              sådana snurror utanför Lemnhult i närheten av Vetlanda. Installationen
              ska vara klar 2013. Ytterligare 43 likadana turbiner med neodymteknik
              ska installeras i Jädraås. Projektet ska vara klart i november
              2012. Nog kommer de.
            </seg>
            <seg n="6cb6053b">
              Jag vet inte om det är intressant att försöka stoppa någon verksamhet
              eller gruvdrift i Kina eller om det är vår sak, men med tanke
              på miljörörelsens massiva motstånd mot uranbrytning kanske man
              skulle titta lite på den frågan också. Det är bara en del i ineffektiviteten
              med vindkraften.
            </seg>
            <seg n="dfcc627f">
              Vi har en industri i Sverige som måste fungera. Vi har börjat
              prata om att stänga av tvättmaskinen när elpriset är dyrt och
              så vidare, men det är struntmängder i sammanhanget. Vi kan inte
              stänga av ett pappersbruk eller stålverk dagtid och köra nattetid.
              Så fungerar inte vår industri.
            </seg>
          </u>
          <note type="speaker" n="22caf725">
            Anf. 63 HELENA LEANDER (MP) replik:
          </note>
          <u who="helena_leander_075a02" xml:id="i-1b7f9f1173ad98c2-2" n="85b958ad">
            <seg n="38088285">
              Herr talman! Jag får tacka för upplysningen. Tydligen hade jag
              gamla uppgifter om neodym. Men de facto finns vindkraftverk som
              drivs utan neodym. Däremot har jag hittills inte hört om något
              kärnkraftverk i Sverige som drivs utan uran. Den frågan har vi
              fortfarande kvar. Hur gör vi med uranet? Var vill Josef Fransson
              plocka upp det, och hur ska vi få den brytningen gosig och fin?
              Där har vi lite att arbeta med. Jag känner fortfarande att vindkraftverken
              är ett trevligare alternativ.
            </seg>
            <seg n="e444de12">
              Sedan har vi vår industri som vi vill ha i Sverige med goda villkor.
              Där har vi genomfört en del roliga program, till exempel Programmet
              för energieffektivisering, där man på ett systematiskt sätt gått
              igenom energianvändningen med ny smart teknik och med hjälp av
              enkla åtgärder pressat ned energianvändningen rejält. Vi pratar
              flera terawattimmar. Det här är något som industrierna vinner
              på. Det är kostnader för dem. Det är klart att det är bra om kostnaderna
              kan kapas. Det allra bästa är när vi med hjälp av smarta lösningar
              kan minska energianvändningen.
            </seg>
            <seg n="021b9ec8">
              Vi kommer att behöva energi. Då tror jag att vindkraften kommer
              att vara en del i det hela. Vi måste absolut fundera över var
              vi placerar den och försöka ta hänsyn till människor, precis som
              vi gör när vi bygger andra saker i samhället. Det är lite knepigt.
              De flesta människor vill ändå ha el, vägar och järnvägar men inte
              just där de själva bor. Det är fråga om att hitta avvägningen
              så att vi kan ha de saker vi behöver på ett sätt som stör så lite
              som möjligt. Det är en uppgift som våra lokala politiker, som
              har med planeringen att göra, har ett tungt ansvar för.
            </seg>
            <seg n="5df2738b">
              Jag tänkte inte att industrin ska stängas av när elpriset är
              så dyrt. Det är snarare en uppgift för hushållen som lättare kan
              fixa och tricksa med sådant. Industrin måste ha sin basenergi,
              men det finns fantastiska möjligheter i takt med att utvecklingen
              går framåt med nya smarta nät som kan fördela energin bättre.
              Då kan vindkraften spela en viktig roll om den ges förutsättningar.
              Där har vi uppenbarligen inte Sverigedemokraterna med oss.
            </seg>
          </u>
          <note type="speaker" n="8219263b">
            Anf. 64 JOSEF FRANSSON (SD) replik:
          </note>
          <u who="josef_fransson_030758" xml:id="i-1a9ffadec92855c0-2" n="0ee2ac76">
            <seg n="f87f9fad">
              Herr talman! Jag börjar med att konstatera att vår hushållsel
              är en försvinnande del, ungefär en fjärdedel, av energikonsumtionen.
              Den stora mängden el används av skolor, sjukhus och av vår tunga
              industri. Man stänger inte av en akutavdelningen eller någon vårdavdelning
              för att elpriset är högt. Här kommer vindkraftens brister och
              tillkortakommanden in. Vi måste ha en jämn elförsörjning. Vi kan
              inte investera oss bort. Det låter sig inte göras.
            </seg>
            <seg n="3e15e3e8">
              Kärnkraft och vindkraft är inte varandras motsatser. Vi kan inte
              ersätta kärnkraft med vindkraft. Det låter sig inte göras. Jag
              är ledsen!
            </seg>
          </u>
          <note type="speaker" n="cefd3cfb">
            Anf. 65 JENS HOLM (V):
          </note>
          <u who="jens_holm_726eb1" xml:id="i-184116bab14a2f9e-6" n="3fc8eba6">
            <seg n="c358ef01">
              Herr talman! Vi diskuterar nu övergripande miljöfrågor, och vi
              gör det i en tid när jag anser att Sveriges miljö- och klimatarbete
              sackar efter. Vi kan se, precis som anfördes tidigare av Johan
              Löfstrand, att vi har en regering som har avskaffat klimatinvesteringsprogrammen,
              och vi ser på de internationella klimatrankningarna att Sverige
              för varje år placeras längre ned i rankningarna. Sverige tar bort
              det direkta stödet till solenergi, och marksanering får mindre
              pengar. Över lag har vi en regering med alldeles för låga ambitioner.
            </seg>
            <seg n="f0726e57">
              I betänkandet finns några konkreta förslag för hur ambitionerna
              kan höjas och göra miljöpolitiken bättre. Jag vill ta upp tre
              förslag. Det första rör reservation 2 om miljöbalken. Den har
              Helena Leander redan varit inne på. Miljöbalken kom för ungefär
              tio år sedan. Vi tycker att det behövs en översyn av miljöbalken,
              inte minst hur tillståndsprocessen går till och hur uppföljningen
              av beslutade tillstånd går till.
            </seg>
            <seg n="619a8f17">
              Vi ser till exempel att gruvbranschen är ett område som växer
              mycket i Sverige. Över lag är det positivt. Gruvindustrin är en
              verksamhet som ska miljöprövas enligt miljöbalken. I vår reservation
              tar vi upp några exempel på att det inte riktigt har fungerat,
              där gruvor har för stora utsläpp men ändå har fått tillstånd.
            </seg>
            <seg n="2adf5a74">
              Hur kan man enligt miljöbalken utkräva ansvar och se till att
              tillstånden följs? Det är inte riktigt klart hur det fungerar
              i dag, och det är därför vi tycker att det är viktigt att få en
              översyn av miljöbalken så att den kan fungera bättre i framtiden.
            </seg>
            <seg n="3e498bf0">
              Den andra frågan jag skulle vilja ta upp rör genmodifierade grödor,
              reservation 7, som jag vill yrka bifall till.
            </seg>
            <seg n="b1eb0a7a">
              Vänsterpartiet är inte konsekvent motståndare till genmodifierade
              grödor. Vi kan se stora poänger med växtförädling i vissa sammanhang.
              Men så som GMO-regimen ser ut i dag tycker vi att den fungerar
              helt fel. Den är nästan uteslutande på de stora agribusinessföretagens
              villkor. Den låser in lantbrukare i ett beroende av de här stora
              företagen, där man blir beroende av deras utsäde, gödsel, odlingstekniker
              och så vidare. Vi tycker att det är helt felaktigt.
            </seg>
            <seg n="5834f660">
              Vi anser också att det görs alldeles för undermåliga socioekonomiska
              utvärderingar av vilka konsekvenser GMO kan få i framtiden. Framför
              allt påverkar de, som en direkt följd av försöksodlingar eller
              andra odlingar av GMO, de lantbrukare som vill odla ekologiskt,
              som inte vill ha med GMO att göra därför att deras åkermarker
              kontamineras av GMO-odlingarna. Det finns exempel från Spanien
              där man haft stora försöksodlingar av GMO som har legat i närheten
              av ekologiska lantbruk. Ett par år senare har de ekologiska lantbruken
              fått lägga ned sin verksamhet, för de kan inte finnas kvar när
              de inte kan garantera att deras grödor är GMO-fria.
            </seg>
            <seg n="a021bbc3">
              Det är sådana här frågor som vi tycker inte beaktas tillräckligt
              när man i dag ger tillstånd för GMO-användning i Sverige och framför
              allt på europeisk nivå. Därför tycker jag att reservation 7 är
              väldigt bra. I reservation 7 tillgodoser vi enskilda medlemsländers
              rätt i Europa att införa nationella förbud eller moratorier mot
              GMO-odling.
            </seg>
            <seg n="6475baca">
              Det här har aldrig varit den borgerliga regeringens linje, men
              nu ska det bli den borgerliga regeringens linje eftersom EU-nämnden
              beslutade det för några veckor sedan. Den här reservationen går
              på samma linje som det som klubbades i EU-nämnden. Jag tycker
              att det är väldigt positivt att enskilda medlemsländer får större
              möjlighet att säga nej till genmodifierade grödor.
            </seg>
            <seg n="d9af47ca">
              Avslutningsvis vill jag också lyfta fram reservation 6. Jag yrkar
              inte bifall till den, för tids vinnande, men självklart står Vänsterpartiet
              och Miljöpartiet fortfarande bakom vår reservation om buller.
            </seg>
            <seg n="f58e05f4">
              När vi pratar om flygtrafiken pratar vi ofta om flygtrafikens
              ökande utsläpp, och det är en väldigt viktig fråga. Jag tycker
              kanske att vi pratar för lite om hur de boende påverkas av det
              buller som flygtrafiken medför.
            </seg>
            <seg n="27a2b8a4">
              Här i Helsingfors har vi en flygplats som ligger nästan mitt
              i staden, Bromma, med ungefär 100 upp- och nedgångar varje dag.
              Om man bor i närheten av Bromma en stor del av stockholmarna bor
              i västra delen av Helsingfors påverkas man väldigt mycket av det
              här. Jag upplever det själv när jag besöker mina föräldrar som
              bor bara ett par kilometer därifrån. När det kommer ett flygplan
              kan vi inte prata med varandra eftersom det låter för mycket.
            </seg>
            <seg n="81ccf92c">
              Vi vill med vår reservation att man i mycket större utsträckning
              ska ta hänsyn till hur bullret påverkar de boende och anpassa
              upp- och nedgångar till de boende. Över lag ska vi när vi planerar
              våra samhällen inte ha flygplatser, precis som den i Bromma, som
              ligger mitt i staden. Vänsterpartiets politik är att Bromma ska
              läggas ned och att flygtrafiken ska flyttas till Arlanda. På Bromma
              kan vi bygga arbetsplatser, bostäder och annat bra i stället.
            </seg>
          </u>
          <note type="speaker" n="1dada5d5">
            Anf. 66 JOHAN HULTBERG (M):
          </note>
          <u who="johan_hultberg_789084" xml:id="i-d2bffe34fab3968e-0" n="2b76a96c">
            <seg n="d9ed186d">
              Herr talman! Vi debatterar nu miljö- och jordbruksutskottets
              motionsbetänkande Övergripande miljöfrågor m.m . Precis som Helena
              Leander sade behandlas i detta betänkande en brokig samling motioner
              från den allmänna motionstiden, och det är bland annat frågor
              om transporter, miljöbalken, miljöprövningar och markanvändning.
              Att avgöra hur man ska använda sin talartid i denna debatt är
              således inte alldeles enkelt med tanke på hur många skiftande
              ämnen som tas upp. Jag kommer därför inte att kommentera alla
              motionsyrkanden utan väljer i stället att lyfta fram några grundläggande
              principer för Moderaternas och Alliansens miljöpolitik. Jag hoppas
              också genom detta kunna tydliggöra en och annan miljöpolitisk
              skiljelinje mellan Alliansens och oppositionspartiernas miljöpolitik.
            </seg>
            <seg n="4329eedb">
              Den övergripande målsättningen för vår miljöpolitik är det så
              kallade generationsmålet, som innebär att vi till nästa generation
              ska kunna lämna över ett samhälle där de stora miljöproblemen
              är lösta, och det utan att orsaka miljöproblem eller hälsoproblem
              utanför Sveriges gränser. De 16 nationella miljökvalitetsmålen
              beskriver sedan vad det svenska miljöarbetet ska leda till fram
              till år 2020.
            </seg>
            <seg n="cfa64d8a">
              För att nå en bred politisk förankring har den parlamentariska
              Miljömålsberedningen tillsatts. Miljömålsberedningens övergripande
              uppgift är att föreslå strategier för hur generationsmålet och
              miljökvalitetsmålen kan nås. Strategierna ska innehålla etappmål
              och förslag till åtgärder och styrmedel. Just nu arbetar beredningen
              bland annat med att ta fram en strategi för hållbar markanvändning.
              Uppdraget rör inte minst det politikområde som vi senare i eftermiddag
              ska debattera, nämligen skogspolitiken. Men även frågor om markanvändning
              berörs i det betänkande som vi nu debatterar.
            </seg>
            <seg n="aedc6f4f">
              Jag vill understryka Miljömålsberedningens stora betydelse. Miljömålsberedningen
              är viktig bland annat eftersom den särskilt fokuserar på långsiktigt
              svåra frågor som kräver avvägningar. Det miljömålssystem som nu
              har kommit på plats tror jag kommer att leverera både bra uppföljning
              och bra vägledning för hur det långsiktiga miljöarbetet kan bedrivas
              och hur de viktiga miljökvalitetsmålen kan nås. Miljömålsberedningens
              arbete inbegriper rimligen också att utreda och uppmärksamma om
              politiska beslut går stick i stäv med varandra.
            </seg>
            <seg n="167ee97a">
              Herr talman! Lika viktigt som ett brett miljöarbete är att förmå
              att göra prioriteringar. Vi inom Alliansen har särskilt valt att
              lyfta fram fyra prioriterade områden, nämligen havsmiljön, en
              giftfri vardag, biologisk mångfald och klimatet. Inom dessa områden
              har vi sett goda resultat.
            </seg>
            <seg n="c8748a6f">
              Precis som all moderat politik utgår den moderata miljöpolitiken
              från den enskilda människan. Politiken kan och ska sätta upp regler
              och skapa förutsättningar för en bra miljö- och klimatpolitik,
              men den enskildes ansvar och engagemang är fundamentala för att
              nå resultat i praktiken. Vi tror på den enskildes vilja att göra
              rätt, och vi värnar polluter pays principle. Det ska vara enkelt
              att vara miljösmart, och det ska kosta att skita ned. Det är den
              moderata melodin.
            </seg>
            <seg n="16cf80f6">
              Till skillnad från delar av oppositionen är det min och Alliansens
              övertygelse att äganderätt och marknadsekonomi är en förutsättning
              för en hållbar utveckling. Marknadsekonomin är det enda ekonomiska
              system som leder till ett effektivt resursutnyttjande och som
              kan hantera bristsituationer och förhindra överutnyttjande av
              naturresurser. Dess värre finns inget naturligt pris på till exempel
              koldioxidutsläpp, och därför är klimatskatter och handel med utsläppsrätter
              viktiga marknadsekonomiska verktyg för att minska utsläppen av
              klimatgaser.
            </seg>
            <seg n="9df9c27e">
              Herr talman! Moderaterna tror också på tillväxt för ett bättre
              klimat och en bättre miljö. Sverige har visat att det går att
              ha en stark tillväxt och samtidigt minska utsläppen av växthusgaser
              och annan negativ miljöpåverkan. I forna kommunistländer är denna
              utveckling ännu tydligare. Där planekonomins misshushållning har
              ersatts av marknadsekonomins resurshushållning har fantastiska
              miljövinster uppnåtts samtidigt som människors levnadsstandard
              radikalt har förbättrats. Det historiska sambandet mellan tillväxt
              och ökade utsläpp kan och måste brytas, och detta tror jag är
              ett oerhört viktigt budskap.
            </seg>
            <seg n="a156a5b2">
              En annan för Alliansen viktig utgångspunkt är att många av våra
              miljöutmaningar är internationella och således kräver internationella
              lösningar. EU är vår viktigaste miljöorganisation, och Sverige
              är och ska vara pådrivande inom EU.
            </seg>
            <seg n="4c0c2448">
              Det är glädjande att även Miljöpartiet har insett detta. Nu är
              det endast riksdagens två extrempartier, Vänsterpartiet och Sverigedemokraterna,
              som tycker att Sverige ska vända Europa ryggen.
            </seg>
            <seg n="a4e375e5">
              Herr talman! Låt mig nu lite mer explicit kommentera i alla fall
              några av de motioner som behandlas i detta betänkande. De motioner
              som vi i dag har att hantera är säkert alla skrivna med goda avsikter.
              Men flera av dem innebär faktiskt inget annat än slag i luften.
            </seg>
            <seg n="8d484517">
              Vänsterpartiet vill till exempel att riksdagen ska fatta beslut
              om att alla myndigheter ska anta en resepolicy. Det är ett tandlöst
              förslag, eftersom regeringen redan 2009 fattade beslut om en förordning
              om miljöledning i statliga myndigheter som bland annat innebär
              att myndigheterna ska miljöanpassa sina verksamheter och utarbeta
              mötes- och resepolicyer. Dessa policyer syftar självfallet till
              att minska antalet transporter och minska utsläppen. Vänsterpartiets
              förslag slår med andra ord in öppna dörrar.
            </seg>
            <seg n="0d1ad253">
              Herr talman! I en motion från Socialdemokraterna uppmärksammas
              problemet med att miljöprövningarna ibland utgörs av mycket tidskrävande
              processer och att detta självfallet utgör ett problem för de sökande.
              Jag är glad över att Socialdemokraterna ansluter sig till Alliansens
              linje och ambition att förenkla för företag och företagande. För
              Alliansen är detta ett sedan länge prioriterat arbete som självfallet
              innefattar även miljöprövningarna.
            </seg>
            <seg n="e60db9ad">
              Regeringen har efter beslut i riksdagen fattat beslut om att
              reformera miljöprövningsorganisationen för miljömålen genom inrättande
              av de fem mark- och miljödomstolarna. Det har varit ett viktigt
              steg i rätt riktning. Reformeringen tror jag kommer att leda till
              en bättre, effektivare och mer ändamålsenlig miljöprövning.
            </seg>
            <seg n="453a4697">
              I höst väntas också regeringen lägga fram en proposition angående
              nya bestämmelser i miljöbalken om miljökonsekvensanalyser. Värt
              att nämna är dessutom den översyn som just nu görs när det gäller
              handläggningstiderna för miljötillstånd avseende mindre miljöfarlig
              verksamhet, de så kallade B-verksamheterna.
            </seg>
            <seg n="18e5f6e8">
              Med andra ord har mycket gjorts och görs i syfte att skapa en
              bättre, snabbare och mer transparent miljöprövningsprocess.
            </seg>
            <seg n="7b028ac2">
              Avslutningsvis, herr talman, vill jag understryka betydelsen
              av en sammanhållen miljö- och klimatpolitik som utifrån tydliga
              principer och ambitiösa mål tar steg efter steg närmare vårt övergripande
              mål, att vi till nästa generation ska kunna lämna över ett samhälle
              där de stora miljöproblemen är lösta.
            </seg>
          </u>
          <note type="speaker" n="db535a6b">
            Anf. 67 JOHAN LÖFSTRAND (S) replik:
          </note>
          <u who="johan_lofstrand_6c3588" xml:id="i-883b5fa8161042d9-1" n="713fc84c">
            <seg n="2a7612ae">
              Herr talman! Moderaterna och Alliansen fortsätter att diskutera
              mål. Vi har satt upp ett antal mycket fina mål.
            </seg>
            <seg n="600e404e">
              Men jag vill ställa en fråga till Johan Hultberg. Om vi nu konstaterar
              att det finns ett antal mål och snarare går till vad som händer
              just nu och kommer att hända i framtiden: För de flesta verkar
              det ganska uppenbart att vi inte kommer att lyckas uppnå de mål
              som vi har satt upp. Tittar man på statistik ser man att vi tappar
              på ett antal områden. Tittar man på olika typer av internationell
              rankning ser man att vi tappar även där.
            </seg>
            <seg n="fa054e01">
              På område efter område kan man konstatera att vi inte kommer
              att uppnå målen. De styrmedel som visar sig vara effektiva har
              införts under en socialdemokratisk regering, eller också har EU
              implementerat många av de styrmedlen.
            </seg>
            <seg n="fd60814d">
              Under de år som vi hade socialdemokratiskt styre lade den socialdemokratiska
              regeringen tillsammans med Miljöpartiet och Vänsterpartiet fram
              ett antal förslag för att vi skulle lyckas skapa ett mer miljövänligt
              samhälle och att Sverige skulle leda miljöpolitiken framgent.
              Men på område efter område sade Moderaterna nej, nej och nej till
              de förslagen.
            </seg>
            <seg n="b9d0d4d0">
              Min fundering och fråga är: Från och med nu, vilka förslag ser
              Johan Hultberg att den borgerliga regeringen och Moderaterna kommer
              att lägga som kommer att se till att vi får lite ljusare siffror,
              så att vi kanske lyckas uppnå de här målen? Finns det några konkreta
              förslag som vi kan få höra i kammaren i dag för att uppnå något
              av de mål som jag berörde i mitt anförande?
            </seg>
          </u>
          <note type="speaker" n="c06ee8a5">
            Anf. 68 JOHAN HULTBERG (M) replik:
          </note>
          <u who="johan_hultberg_789084" xml:id="i-d2bffe34fab3968e-1" n="2b76a96c">
            <seg n="0b51159e">
              Herr talman! Låt oss först konstatera: Tack vare regeringsskiftet
              fick Sverige för första gången en sammanhållen energi- och klimatpolitik
              och antog viktiga, höjda ambitioner inom flera viktiga områden,
              inte minst när det gäller utsläpp av växthusgaser och klimatmålen.
              Vi höjde målet från en minskning med 4 procent till en minskning
              med 40 procent till år 2020.
            </seg>
            <seg n="c214dcc7">
              Alliansen har ambitiösa miljö- och klimatmål, och vi har en tydlig
              strategi för hur vi ska nå dit, bland annat med hjälp av ett klimatskattepaket
              som vi tydligt har redovisat att vi kommer att justera 2011 och
              2013 och att det är en viktig kontrollstation 2015.
            </seg>
            <seg n="6109d009">
              Sedan är det naturligtvis så som Johan Löfstrand säger: Flera
              av miljömålen kommer att bli svåra att nå. Men jag tycker att
              det är viktigt att Sverige har högt ställda och ambitiösa klimat-
              och energimål, mål som inte utgörs av lågt hängande frukter utan
              är mål som gör att vi verkligen måste anstränga oss och kontinuerligt
              återkomma med förslag till nya åtgärder.
            </seg>
            <seg n="817b8b1a">
              Vi följer utvecklingen noga och utesluter inte att använda ytterligare
              ekonomiska styrmedel. Men vi tycker också att det är viktigt att
              de förslag vi lägger fram är genomförbara och grundas på viktiga
              principer om teknikneutralitet och kostnadseffektivitet.
            </seg>
            <seg n="de47030c">
              Därför säger vi till exempel nej till en sådan skatt som handelsgödselskatten,
              som bara är en straffskatt för svenskt jordbruk och flyttar produktion
              från Sverige, där miljökraven är hårda, till andra länder där
              miljökraven är lägre. Vi säger nej till Klimpprojektet, som innebär
              ett mycket ineffektivt sätt att få i gång miljöinvesteringar som
              ändå skulle ha gjorts.
            </seg>
            <seg n="7f2f3498">
              Jag tycker att det är viktigt att föra en politik som utgår från
              ambitiösa mål men grundas i en övertygelse om att vi ska handskas
              med skattebetalarnas pengar på ett klokt sätt och genomföra effektiva
              och smarta lösningar.
            </seg>
          </u>
          <note type="speaker" n="d948604c">
            Anf. 69 JOHAN LÖFSTRAND (S) replik:
          </note>
          <u who="johan_lofstrand_6c3588" xml:id="i-883b5fa8161042d9-2" n="713fc84c">
            <seg n="63195b1c">
              Herr talman! Ja, vi har ambitiösa mål, och mål verkar bli det
              enda som regeringen levererar. I repliken från Johan Hultberg
              var det enda jag hörde vilka saker man inte ville ha. Men jag
              hörde inga förslag framför allt inga konkreta om vad man vill
              ha.
            </seg>
            <seg n="ed241c0a">
              Många av målen ligger i närtid. Det är ganska nära inpå som målen
              ska implementeras. Då borde kanske den borgerliga regeringen och
              Moderaterna redan nu ha funderat på vilka konkreta förslag man
              borde komma med för att skapa möjlighet att nå målen. Men i stället
              säger man nej, nej och nej och ser till att ta bort en del av
              de styrmedel som faktiskt har gett positiva resultat.
            </seg>
            <seg n="4bc75557">
              Vi socialdemokrater anser att miljöpolitik och olika typer av
              miljöåtgärder genererar ett mervärde i samhället. Förutom att
              de kan generera en god miljö kan de också generera mycket annat.
            </seg>
            <seg n="1bd2c374">
              Om vi rustade upp det fastighetsbestånd vi har i dag och om vi
              såg till att bygga mer järnvägar tror jag att det skulle ge miljö-
              och klimateffekter samtidigt som det skulle ge sysselsättning
              och en högre boendestandard.
            </seg>
            <seg n="946456d1">
              På område efter område lägger vi socialdemokrater numera sådana
              förslag som ger en miljöeffekt men också en effekt på sysselsättning
              och annat.
            </seg>
            <seg n="7cb24f7e">
              Jag tänkte avsluta med att ställa frågan en gång till: Har Moderaterna
              och den borgerliga Alliansen något konkret förslag som innebär
              att vi faktiskt kan nå något av de mål som riksdagen har ställt
              upp, något förslag som inte har lagts av tidigare socialdemokratiska
              regeringar?
            </seg>
          </u>
          <note type="speaker" n="09be83d5">
            Anf. 70 JOHAN HULTBERG (M) replik:
          </note>
          <u who="johan_hultberg_789084" xml:id="i-d2bffe34fab3968e-2" n="2b76a96c">
            <seg n="cfcf3e48">
              Herr talman! Som jag nämnde i mitt anförande har Alliansen sett
              till att vi nu har ett välfungerande miljömålssystem på plats
              som bidrar med att lägga fram förslag på strategier för hur vi
              kan nå våra högt uppställda mål. Det är bra, och det är viktigt.
            </seg>
            <seg n="15acb5e7">
              Jag beklagar att det förra systemet inte var lika ändamålsenligt.
              Men nu har vi äntligen fått ett välfungerande system på plats,
              och det välkomnar jag.
            </seg>
            <seg n="dcb4db9c">
              Johan Löfstrand tycks totalt blunda för det faktum att Alliansen
              har sett till att vi har en sammanhållen energi- och klimatpolitik
              som har gjort att utbyggnaden av förnybar energi har skyndats
              på radikalt, vilket jag välkomnar.
            </seg>
            <seg n="621a2ce7">
              Johan Löfstrand har uppenbarligen också missat att vi äntligen
              har fått en sammanhållen havsmiljöpolitik och att vi har inrättat
              myndigheten HaV, som tar ett samlat grepp på vatten- och havsfrågorna.
            </seg>
            <seg n="fd6fe867">
              Johan Löfstrand har också uppenbarligen missat att förklara för
              väljarna hur Socialdemokraternas miljöpolitik hänger ihop. Miljöpolitik
              måste förenas med ett seriöst arbete för hur jobben ska bli fler
              och hur man ska ta ansvar för statsfinanserna. Här är Socialdemokraterna
              svaret skyldiga. Man har ingen seriös politik för jobb. Man har
              inte gett tydliga besked om vem man ska genomföra politiken tillsammans
              med. En och annan fråga återstår även för Johan Löfstrand att
              svara på.
            </seg>
            <seg n="e7c776eb">
              Moderaterna och Alliansen tar ständigt nya steg framåt. Jag har
              förmånen att sitta med i en arbetsgrupp inom Moderaterna som har
              till syfte att blicka framåt och lägga fram förslag om miljöarbetet
              för den kommande mandatperioden. Det är ett förnyelsearbete som
              Socialdemokraterna kanske skulle ta lärdom av. Det finns alltid
              ett behov av att förnya sig och utveckla nya förslag och idéer.
            </seg>
            <seg n="f9814729">
              Johan Löfstrands beskrivning av situationen i Sverige är lite
              väl dyster. Senare i eftermiddag debatterar vi skogspolitiken,
              och där nås flera miljömål.
            </seg>
            <seg n="e4280fe0">
              Mycket gott görs, och mycket mer måste göras. Denna angelägna
              debatt får vi anledning att återkomma till.
            </seg>
          </u>
          <note type="speaker" n="858e8ca0">
            Anf. 71 HELENA LEANDER (MP) replik:
          </note>
          <u who="helena_leander_075a02" xml:id="i-1b7f9f1173ad98c2-3" n="85b958ad">
            <seg n="1ee66562">
              Herr talman! Johan Hultberg tog ett brett grepp över Moderaternas
              miljöpolitik och talade mycket om individ, marknadsekonomi, ekonomiska
              styrmedel och så vidare, vilket någonstans mynnade ut i att det
              nog är ganska bra med koldioxidskatter. Det är en logisk slutsats
              om man vill ha effektiva och kostnadseffektiva styrmedel.
            </seg>
            <seg n="3faaa42a">
              Men när vi från vår sida kommer dragandes med koldioxidskatterna
              och föreslår att de ska användas för att Sverige står inför lite
              miljöutmaningar och att man kan höja koldioxidskatten får vi diverse
              okvädingsord tillbaka. Är det inte läge att vara för dessa styrmedel
              i praktiken också och inte bara som ett teoretiskt koncept?
            </seg>
            <seg n="4cb4fc37">
              Tillväxt kan man tala hur länge som helst om. Det ska jag dock
              inte göra, för jag har bara två minuter. Men i den senaste klimatstatistiken
              såg vi att utsläppen ökat med 11 procent på ett år. Vi sade att
              det inte var riktigt bra och undrade vad ni skulle göra åt det.
              Vi fick svaret: Det är inte vårt fel. Vi har haft så hög tillväxt,
              så det är inte konstigt att utsläppen ökar.
            </seg>
            <seg n="a97159c5">
              Hur ska man ha det med tillväxten? Finns det ett samband eller
              inte?
            </seg>
            <seg n="f9ca77fd">
              I mitt anförande tjatade jag en massa om miljöbalken. Jag tänkte
              ta chansen och fråga Johan Hultberg om han ser några problem med
              hur miljöbalken används i praktiken. Finns det något behov av
              att ha en översyn av om miljöbalken verkligen fått det genomslag
              som det var tänkt?
            </seg>
          </u>
          <note type="speaker" n="2653bffa">
            Anf. 72 JOHAN HULTBERG (M) replik:
          </note>
          <u who="johan_hultberg_789084" xml:id="i-d2bffe34fab3968e-3" n="2b76a96c">
            <seg n="8d2a8ca1">
              Herr talman! Vi i Alliansen har med all önskvärd tydlighet visat
              att vi är beredda att använda ekonomiska styrmedel. Vi har sett
              till att fordonsskatterna har fått en tydligare klimatprägel.
              Vi har höjt skatten på energi och på koldioxid. Som jag tidigare
              nämnde har vi också tydliga kontrollstationer. År 2015 är en viktig
              sådan, och vi gör justeringar när det gäller till exempel dieselskatten
              2011 och 2013. Enligt min uppfattning har vi i Alliansen alltså
              visat att vi är beredda att göra de förändringar som krävs.
            </seg>
            <seg n="6aa7a46c">
              Vi har också berättat tydligt hur mycket koldioxidminskningar
              vi räknar med att respektive åtgärd ska resultera i, och vi följer
              den utvecklingen noga. Visar det sig vara otillräckligt återkommer
              vi till riksdagen med förslag på skärpta eller nya styrmedel.
            </seg>
            <seg n="e17ea747">
              Så till frågan om tillväxt. Det är en intressant och viktigt
              diskussion. Jag sade aldrig i mitt anförande att vi i dag har
              lyckats fullt ut att särskilja tillväxt från ökad miljöbelastning,
              men jag tror att det är full möjligt. Sverige har visat att det
              går att se en ökad tillväxt med minskade utsläpp.
            </seg>
            <seg n="1da23ded">
              Vi har också sett att tillväxten har skapat möjligheter att lösa
              andra viktiga miljöproblem. I dag är klimatutmaningen den stora
              utmaningen. Vi har löst många andra miljöutmaningar som vi tidigare
              i historien har brottats med, och det är tack vare att vi har
              haft en tillväxt som har skapat utrymme för teknikutveckling som
              har lett till att vi blivit alltmer resurseffektiva.
            </seg>
            <seg n="279349a1">
              Marknadsekonomi och tillväxt är en nödvändighet även fortsättningsvis
              för att möta de stora klimat- och miljöutmaningar som vi står
              inför.
            </seg>
            <seg n="252d372b">
              Vad som verkligen behövs är globala lösningar. När det gäller
              klimatskatterna är det bra att Sverige går före och har infört
              starka och välfungerande styrmedel, men jag skulle givetvis vilja
              se att fler länder gick i Sveriges fotspår och införde en koldioxidskatt.
              Då hade vi fått ett pris globalt sett på koldioxidutsläpp. Jag
              är övertygad om att vi då hade sett en enorm teknikutveckling
              som resulterat i att vi hade kommit en bra bit närmare lösningen
              på hur vi ska möta klimatutmaningen.
            </seg>
          </u>
          <note type="speaker" n="22999552">
            Anf. 73 HELENA LEANDER (MP) replik:
          </note>
          <u who="helena_leander_075a02" xml:id="i-1b7f9f1173ad98c2-4" n="85b958ad">
            <seg n="a0f4fa01">
              Herr talman! Jag tror inte att jag fick något svar på min fråga
              om miljöbalken, men Johan Hultberg har ju en till replik.
            </seg>
            <seg n="281fd7e2">
              När det gäller tillväxten har man historiskt sett löst mycket
              av problemen genom att bygga högre skorstenar och flytta den miljöfarliga
              verksamheten till andra länder och på så sätt kunnat få ganska
              snygga siffror. Men givetvis har det också skett en positiv utveckling
              där man kunnat pressa ned utsläppen med bibehållen eller ökad
              produktion.
            </seg>
            <seg n="88073be7">
              Det är dock svårt att helt snacka bort att sambandet finns, och
              uppenbarligen fanns detta samband i Moderaternas värld när klimatstatistiken
              kom. Jag tycker att det inte känns helt konsekvent, men vi får
              hålla tummarna för att man löser det framöver. Dock skulle jag
              önska att man gjorde mer än höll tummarna.
            </seg>
            <seg n="2fa4e467">
              Moderaterna har varit med och höjt koldioxidskatten med imponerande
              6 öre, och det ska man ha all kredd för. Det är också bra att
              ha med sig när man slänger i ansiktet på oss att koldioxidskatten
              är en råsop i magen på landsbygden, eller hur man uttrycker sig.
              Vi har dock inte riktigt löst klimatfrågan med de 6 örena, så
              frågan är om man ska gå vidare med mer eller inte.
            </seg>
            <seg n="7b7417ff">
              Man har använt en del andra styrmedel. Johan Hultberg var inne
              på fordonsskatten, och man har haft miljöbilspremier och supermiljöbilspremier.
              Faktum är dock att om man pratar med ekonomer så säger de ofta
              att det är koldioxidskatten som är mest effektiv. Den går direkt
              på källan, på själva koldioxiden som man vill ha bort, utan en
              massa omvägar som innehåller pekpinnar om vad folk ska göra och
              inte göra på ett ganska omoderat sätt.
            </seg>
            <seg n="40d4671e">
              Frågan är varför man inte försöker köra mer på den effektiva
              koldioxidskatten och göra lite färre kringelkrokar i stället för
              att ta genvägar som, om man ska vara ärlig, kanske är lite mer
              tacksamma publikmässigt men inte fullt så effektiva.
            </seg>
          </u>
          <note type="speaker" n="1af5a3dd">
            Anf. 74 JOHAN HULTBERG (M) replik:
          </note>
          <u who="johan_hultberg_789084" xml:id="i-6d2a92d1a5b45001-0" n="2b76a96c" next="i-02f0c46ef5f007db-0">
            <seg n="86f8fecb">
              Herr talman! Jag börjar med frågan om miljöprövningar så att
              jag inte glömmer den igen. Precis som jag nämnde i mitt anförande
              tror jag att de åtgärder och förändringar som Alliansen har gjort
              och ska göra kommer att leda till en bättre fungerande miljöprövning.
              Om dessa visar sig vara otillräckliga är jag övertygad om att
              regeringen återkommer till riksdagen med en proposition om ytterligare
              förändringar.
            </seg>
            <seg n="0bc05eb6">
              Jag är övertygad om att inrättandet av mark- och miljödomstolarna
              har varit ett viktigt steg. Det är även bra att vi får en koncentration
              av den enklare miljöprövningen av B-verksamheter till färre länsstyrelser
              som således kan bygga upp en bättre kompetens. Då får vi en ökad
              likabehandling över hela landet, vilket är välkommet.
            </seg>
            <seg n="e76ed276">
              Åter till tillväxtdiskussionen. Den debatten lämpar sig inte
              riktigt för ett replikskifte eftersom den är lite för vid. Men
              blickar man ut och tillbaka i historien kan man konstatera att
              tillväxt och marknadsekonomi har varit viktiga verktyg för att
              lösa miljöproblem. I de system där man har valt en annan lösning,
              till exempel i planekonomi, har det lett till misshushållning
              av resurser och energislöseri. I de åtta forna sovjetstater som
              först blev medlemmar i Europeiska unionen halverades luftutsläppen
              av försurade ämnen när Sovjetunionen föll. Luftutsläpp av koldioxid
              minskade med 13 procent, av kolmonoxid med 49 procent, av kväveoxider
              med 29 procent och av svaveloxider med hela 70 procent.
            </seg>
            <seg n="0034c027">
              Det visar att om man släpper ekonomins drivkrafter och utvecklingskrafter
              fria kan man lösa många miljöproblem och samtidigt se en ekonomisk
              tillväxt. I dessa länder hade vi en 100-procentig och i vissa
              fall 200-procentig bnp-ökning under samma period samtidigt som
              man radikalt förbättrade miljön. Det visar att det är möjligt
              att förena tillväxt med miljöhänsyn.
            </seg>
          </u>
          <note n="4a5c89f7">
            Anf. 75 ANITA BRODÉN (FP):
          </note>
          <u who="johan_hultberg_789084" xml:id="i-02f0c46ef5f007db-0" n="2b76a96c" prev="i-6d2a92d1a5b45001-0">
            <seg n="de820229">
              Herr talman! Det finns många goda skäl att bevara och stärka
              den myllrande väven av alla de arter och system som gör livet
              på jorden möjligt och där varje art är en del av det genetiska
              pusslet ekologiska, estetiska, etiska, ekonomiska, sociala, hälsomässiga
              och vetenskapliga.
            </seg>
            <seg n="fcec94b1">
              Det här är viktiga utgångspunkter i Miljömålsberedningens arbete
              med att ta fram ett effektivare miljömålssystem och ge råd till
              regeringen om hur miljökvalitetsmålen och generationsmålet ska
              nås.
            </seg>
            <seg n="db9f0870">
              Det är, Johan Löfstrand, ett exempel på ett ansvarstagande.
            </seg>
            <seg n="7a4fa88a">
              Den samstämmighet som Socialdemokraterna efterfrågar i dagens
              betänkande hoppas jag att denna parlamentariska beredning ska
              lyckas åstadkomma. Jag tror inte att Alliansens vilja och ansträngningar
              att ta intryck och arbeta för konkreta resultat har undgått någon
              av oppositionens ledamöter vare sig i Miljömålsberedningen eller
              i utskottet. Vi vill visa, och vi har visat att vi vill verka
              för en tydligare miljöprofil.
            </seg>
            <seg n="c9ec0c92">
              Herr talman! Jag vill kommentera några av de reservationer som
              har tagits upp och avsluta mitt anförande med att ta upp avsnittet
              om en bättre miljö med minskade utsläpp, med särskilt fokus på
              kadmium.
            </seg>
            <seg n="c4e41050">
              Under senare år har regeringen genomfört betydande förbättringar
              och förenklingar exempelvis genom bildandet av de fem mark- och
              miljödomstolarna. Det har lett till effektivare handläggningstider.
              Miljöprocessutredningen lade en god grund för detta förenklingsarbete.
              Som Johan Hultberg tog upp kommer färre länsstyrelser att innebära
              en kraftsamling och ge kompetens inom de länsstyrelser som har
              ett speciellt ansvar.
            </seg>
            <seg n="9af730f6">
              Helena Leander och Jens Holm talade om miljöbalken. Det är riktigt
              att det är tio år sedan den trädde i kraft. I en samlad integrerad
              miljöprövning som inbegriper EU-krav sker en ständig utveckling.
              Det är en utveckling som oppositionen med rätta har efterfrågat.
              Jag kan ge ett konkret exempel där sex industridirektiv, så kallade
              IPPC, har sammanfogats till ett enda direktiv, IED-direktivet.
              Det pågår också ett arbete i Regeringskansliet med att ta fram
              ett förslag om nya bestämmelser i miljöbalken om miljökonsekvensbeskrivningar.
              Det är viktigt med tydlig lagstiftning för att få största möjliga
              miljönytta. Därför är det viktigt att vi har den här debatten
              och får höra de förslag som kommer fram.
            </seg>
            <seg n="273e69fa">
              Allt är dock inte frid och fröjd. Utmaningarna är många och områdena
              gigantiska. Ett stort bekymmer, som har nämnts något lite här
              i dag, är bullret. Det har inte minskat. Det gäller framför allt
              vägtrafikbullret, men vi har också hört om flygbullret. Av Boverkets
              undersökning som redovisades i september 2009 framgår att hela
              25 procent besvärades av buller. Forskningsresultat visar att
              omgivningsbuller är allvarligare för hälsan än man tidigare trott.
              Därför är det välkommet att bullret nu är föremål för insatser
              i till exempel Miljömålsberedningen, att det sker en bättre samordning
              mellan berörda departement och att man satsar på forskning.
            </seg>
            <seg n="3ed7fbeb">
              Under ett transportsektorsmöte med miljöministern som inbjudare
              den 7 mars var fokus visserligen på klimatutsläppen, men Institutet
              för vatten- och luftvård, IVL, presenterade hur den förändrade
              livsstilen påverkar vår användning av fordon bland annat. Fordonsindustrin
              redogjorde för de nya möjligheter som står till buds att elektrifiera
              den tunga trafiken. Detta påverkar naturligtvis också bullersituationen.
            </seg>
            <seg n="fad8ea46">
              Herr talman! Förvaltarskapstanken bottnar i en liberal idétradition
              som manar till ett ansvarsfullt nyttjande av naturen. Individen
              har ett ansvar för sina handlingar i rollen som ägare, brukare,
              nyttjare, producent eller konsument. Vi menar att samhällsplaneringen
              måste syfta till ett väl fungerande kretslopp mellan produktion
              och konsumtion, mellan stad och land. Vi måste lära oss att se
              miljön som en helhet.
            </seg>
            <seg n="cf62ae7a">
              Kadmium är ett grundämne som finns naturligt i alla jordar. Förbränning
              från industrier, handelsgödsel och avloppsslam är några viktiga
              källor, liksom konstnärsfärger. Kemikalieinspektionen har krävt
              att kadmiumhalten i handelsgödsel ska sänkas. Nya studier ger
              vid handen att risken ökat för livmodercancer och njurskador.
            </seg>
            <seg n="8f04c8c5">
              En begäran om skärpta gränsvärden har skickats från Sverige till
              EU. Det är bra.
            </seg>
            <seg n="9880146f">
              Folkpartiet har helt nyligen tagit upp den här miljöfrågan som
              har genererat en livlig debatt. Vi menar att fosfor ska återföras
              och att slammet ska renas från bland annat kadmium för att kunna
              återgå i kretsloppssystemet. Forskare, Statskontorets utvärdering
              och remissinstanser styrker oss i detta.
            </seg>
            <seg n="8f9ef1c1">
              I ett respektfullt alliansarbete är det viktigt att visa på olika
              uppfattningar och kunna diskutera dem offentligt. Det regelrätta
              förändringsarbetet sker i regeringssamarbetet. Det är så ett väl
              fungerande regeringssamarbete går till. Det fungerar inte så som
              en ledamot från Miljöpartiet har menat, att vi ska yrka bifall
              till en motion. Motionen och vårt förslag är inte samma sak. Vi
              jobbar vidare med frågan.
            </seg>
            <seg n="5d6f9636">
              Statskontoret skriver i sin utvärdering att en skatt på kadmium
              har en styrande effekt. Man skriver samtidigt att den inte har
              en styrande effekt på kväve. Därför kommer vi att fortsätta vårt
              engagemang när det gäller kvävegivorna och intensifiera det arbete
              som pågår nationellt och internationellt inom ramen för LRF, Helcom
              och Östersjöstrategin för att minska övergödningen; inte minst
              Östersjön är hotad.
            </seg>
            <seg n="81464776">
              En minskad och mer precis användning av gödsel i jordbruket krävs
              för att motverka övergödning, men också för att hålla tillbaka
              utsläpp av kadmium. Tillsammans med Odling i balans och LRF inbjuder
              Folkpartiet till ett riksdagsseminarium där rapporter kommer att
              presenteras från framgångsrika pilotgårdar.
            </seg>
          </u>
          <note n="d231b5df">
            Med detta, herr talman, yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker" n="23d063c4">
            Anf. 76 JENS HOLM (V) replik:
          </note>
          <u who="jens_holm_726eb1" xml:id="i-574b803374fec1b4-3" n="3fc8eba6" next="i-bd4c9ee92c329d64-3">
            <seg n="b007a3ee">
              Herr talman! Jag har två frågor till Anita Brodén. Anita Brodén
              verkar vara överens med Vänsterpartiet och Miljöpartiet om att
              det är bra med en översyn av miljöbalken, men hon säger att det
              sker en ständig översyn av miljöbalken. Det är det som vi tycker
              är problemet, att det inte sker någon regelrätt översyn. Det är
              självklart att man kalibrerar och tittar på all lagstiftning.
            </seg>
            <seg n="aa80e583">
              Tycker inte Folkpartiet att det tio år efter införandet kan vara
              på sin plats med en riktig översyn så att vi kan komma till rätta
              med en del av de problem som finns? Mycket i miljöbalken är bra.
            </seg>
            <seg n="a404b997">
              Det känns passivt att regeringen säger att när det nu finns ett
              direktiv från EU implementerar vi det och behöver inte göra något
              mer. Det är inte en sådan översyn vi vill ha. Vi vill att man
              ska titta just på miljöbalken.
            </seg>
            <seg n="145aeead">
              Folkpartiets hållning när det gäller de ständigt ökande utsläppen
              av kadmium, fosfor och kväve är att man vill ha en separat kadmiumskatt
              men ingen handelsgödselskatt. Är det Folkpartiets linje? När kommer
              det konkreta förslaget? Jag antar att ni inte bara tänker bedriva
              seminarieverksamhet vilket var det enda konkreta jag hörde i anförandet.
            </seg>
          </u>
          <note n="fbc67a54">
            Anf. 77 ANITA BRODÉN (FP) replik:
          </note>
          <u who="jens_holm_726eb1" xml:id="i-bd4c9ee92c329d64-3" n="3fc8eba6" prev="i-574b803374fec1b4-3">
            <seg n="9e99ce2b">
              Herr talman! Jag börjar med frågan om kadmium. Vi skriver i en
              gemensam debattartikel som bland andra Jan Björklund skriver under
              att vi förordar en kadmiumskatt. Jag förklarade också varför vi
              har specificerat just det.
            </seg>
            <seg n="1f131e5a">
              Det andra arbetet med kvävegivorna vill vi fortsätta på andra
              sätt. Detta arbete vill vi intensifiera.
            </seg>
            <seg n="57e0f8e1">
              Det konkreta arbete som pågår nämnde jag också. Jens Holm vet
              också hur det fungerar i riksdagen. Är man tillsammans i en allians
              är det i de interna överenskommelserna som detta arbete fortsätter.
              Detta arbete kommer vi att fortsätta driva där, och vi kommer
              också, som jag nämnde, arbeta i seminarieform. När man arbetar
              i seminarieform är det för att lyfta fram frågan. Vi anser att
              detta är en hälsofråga som vi måste ta på största allvar.
            </seg>
            <seg n="cba58cd9">
              Vad gäller en översyn av miljöbalken nämnde jag i min föredragning
              att det nu pågår ett arbete med att ta fram förslag om nya bestämmelser
              i miljöbalken. Då handlar det om miljökonsekvensbeskrivningar.
              Det står där att det ska vara en tydlig lagstiftning för största
              möjliga miljönytta. Detta ser jag mycket fram emot. Sedan får
              vi konstatera om det är nog eller om vi tillsammans behöver se
              en fortsättning.
            </seg>
            <seg n="21640270">
              Eftersom det har förts fram att vi inte gör så mycket vill jag
              ta tillfället i akt att räkna upp några saker som har skett under
              vår tid.
            </seg>
            <seg n="e0784d5e">
              Nagoyaöverenskommelsen var ett genombrott där Sverige var enormt
              pådrivande. Havsmiljarden är en annan sak. Vi har också höjt klimatmålet.
              Det var tre punkter, och jag ber att få återkomma med några punkter
              till.
            </seg>
          </u>
          <note type="speaker" n="df102e66">
            Anf. 78 JENS HOLM (V) replik:
          </note>
          <u who="jens_holm_726eb1" xml:id="i-574b803374fec1b4-4" n="3fc8eba6" next="i-bd4c9ee92c329d64-4">
            <seg n="57a8289d">
              Herr talman! Det var intressant med havsmiljarden. Om man talar
              med havsmyndigheterna säger alla unisont att pengarna inte räcker
              till. Där tror jag att ni har en hel del kvar att göra.
            </seg>
            <seg n="114b14af">
              Nagoyaöverenskommelsen är över lag en bra överenskommelse. Man
              säger till exempel att alla miljöskadliga subventioner ska fasas
              ut. När kommer handlingsplanen om det? Jag vet att miljöministern
              är intresserad av frågan. Men vi vill se konkret handling.
            </seg>
            <seg n="017be3a2">
              När det gäller miljöbalken vill vi ha en riktig översyn, inte
              det som Anita Brodén talar om. Man står hela tiden och hänvisar
              till andra områden utan att verkligen ta tag i de problem som
              finns. Det tycker jag innebär att man inte tar miljöproblemen
              på största tänkbara allvar.
            </seg>
            <seg n="9733f2ba">
              Avslutningsvis ska jag säga något om kadmiumskatten. Om jag har
              förstått Anita Brodén rätt innebär det att om det läggs fram ett
              konkret förslag om en separat kadmiumskatt röstar Folkpartiet
              på det förslaget. Eller kommer ni att svika då?
            </seg>
          </u>
          <note n="3efb2c63">
            Anf. 79 ANITA BRODÉN (FP) replik:
          </note>
          <u who="jens_holm_726eb1" xml:id="i-bd4c9ee92c329d64-4" n="3fc8eba6" prev="i-574b803374fec1b4-4">
            <seg n="18d18a9c">
              Herr talman! Jag börjar med Nagoyaöverenskommelsen. Det är positivt
              att Jens Holm berömmer den. Det är den som väldigt mycket ligger
              till grund för det arbete som nu pågår inom Miljömålsberedningen
              där det handlar om uttolkningen av vad det har för bäring på Sverige.
              Detta är alltså mycket viktigt.
            </seg>
            <seg n="888f65ed">
              Sedan handlar det också om att få bort, fasa ut, de miljöskadliga
              subventionerna. Detta driver Sverige tillsammans med andra länder.
              Det handlar bland annat om en utfasning av de fossila subventionerna.
            </seg>
            <seg n="60d9bfb9">
              Här är inte Sverige. Vi har en hemläxa att göra. Men vi har definitivt
              en läxa att göra internationellt.
            </seg>
            <seg n="beeb42ed">
              Jag ska rakt upp och ned svara på frågan om kadmium. Jag sade
              att vi givetvis fortsätter med detta arbete inom Alliansen. När
              man är i en alliansregering och har ett avtal, en given överenskommelse,
              bryter man inte upp det direkt. Då behöver vi vara överens om
              tagen. Men här har vi mycket på fötterna. Vi kommer därför att
              fortsätta driva denna fråga. Det kan Jens Holm vara alldeles övertygad
              om.
            </seg>
            <seg n="e9e9ef95">
              Jens Holm påpekade att det fortfarande behövs pengar till Havs-
              och vattenmyndigheten. Det behövs enorma resurser till alla våra
              insatser som krävs. Men 1 miljard i havsanslaget är definitivt
              bättre än noll kronor. Detta var ett nytt anslag som vi införde.
              Vi inrättade också denna myndighet.
            </seg>
            <seg n="98224412">
              Här finns det alltså många saker. Östersjöstrategin har införts.
              Vindkraft har nämnts här i dag. Mängden vindkraft har tredubblats,
              vilket jag är mycket glad för. Bioenergin gick om oljan som största
              energikälla i Sverige.
            </seg>
            <seg n="35dc7f91">
              Det finns alltså på punkt efter punkt konkreta exempel på vad
              vi jobbar med och vad vi redan har genomdrivit under ett fåtal
              år.
            </seg>
          </u>
          <note type="speaker" n="05ebe578">
            Anf. 80 HELENA LEANDER (MP) replik:
          </note>
          <u who="helena_leander_075a02" xml:id="i-6b07f71aff28e8df-0" n="85b958ad" next="i-1802c51546190272-0">
            <seg n="8fb57a44">
              Herr talman! Nu blir detta lite fantasilöst. Jag hade nämligen
              tänkt ställa samma frågor som Jens Holm har ställt. Men jag kan
              kanske vara lite mer kortfattad.
            </seg>
            <seg n="81560d78">
              Först måste jag faktiskt hoppa in och säga något om havsmiljömiljarden.
              Anita Brodén får det att låta som att detta var pengar som man
              trollade fram och som inte hade funnits tidigare. Men det var
              egentligen i stor utsträckning en omflyttning. Man hade haft lite
              olika anslag i budgeten för åtgärder för biologisk mångfald. Sedan
              flyttade man runt dem lite grann och satte lite nya etiketter
              på dem. Men det tillkom inte plötsligt några nya miljarder.
            </seg>
            <seg n="8b29e123">
              Men nu talar vi om en översyn av miljöbalken. Anita Brodén nämnde
              att man inom EU har omarbetat IPPC-direktivet till ett nytt direktiv
              med en annan förkortning IED. Vi lämnar skillnaderna därhän.
            </seg>
            <seg n="731e32a6">
              Vi kan konstatera att vi inte levde upp till kraven i IPPC-direktivet.
              Att man då omformulerade dem i ett IED-direktiv hjälper inte så
              mycket när det är själva efterlevnaden som brister.
            </seg>
            <seg n="ec6ae28c">
              Ibland har vi som lagstiftare en tendens att vi tittar på själva
              lagtexten och håller på och mixtrar med den. Sedan tror vi att
              det är klart. Men vi glömmer att det ska hända någonting där ute
              också, i domstolar, i myndigheter och vad det kan vara. Om det
              är där som skon klämmer är det detta vi måste titta på. Har de
              resurser, kompetens, rutiner och så vidare? Dessa saker måste
              vi också se över och inte bara ändra direktiv som vi redan bryter
              mot.
            </seg>
            <seg n="c76fd663">
              När det gäller skatten på konstgödsel vill jag verkligen välkomna
              denna omsvängning från Folkpartiets sida. Nu var det kanske en
              och annan som blev lite förvirrad när det var en stor artikel
              som handlade om övergödning i Östersjön och att man då kom fram
              till att man skulle ha en skatt på kadmium. Kadmium har stor skuld
              i mycket men kanske inte just när det gäller övergödningen i Östersjön.
              Det var nog en och annan som läste in att det även handlade om
              denna kvävedel som fanns tidigare i konstgödselskatten. Men vi
              kan absolut diskutera kadmiumdelen också. Det är en mycket bra
              början.
            </seg>
          </u>
          <note n="ee1de688">
            Anf. 81 ANITA BRODÉN (FP) replik:
          </note>
          <u who="helena_leander_075a02" xml:id="i-1802c51546190272-0" n="85b958ad" prev="i-6b07f71aff28e8df-0">
            <seg n="e864468c">
              Herr talman! Det som jag lyfte fram och som jag tycker är det
              mest värdefulla är den effektivisering som hela tiden sker och
              att man kunskapssamlar. Då nämnde jag bland annat att det nu är
              fem mark- och miljödomstolar, en överdomstol och även ett antal
              länsstyrelser. Jag tycker att detta är bra steg på vägen.
            </seg>
            <seg n="551e97ef">
              Givetvis ses detta över inom EU. Men vi har också all anledning
              att se över hur väl det fungerar här, nationellt. Då var detta
              ett exempel. Jag visste att det inom Regeringskansliet nu pågår
              en översyn. Men det är säkert inte den typen av översyn som ni
              har efterfrågat. Det har jag förstått.
            </seg>
            <seg n="8f1f3fc6">
              Men självklart ser vi hela tiden över dessa frågor, och vi tar
              intryck av det som ni för fram. Men det sker saker. Jag vill verkligen
              konstatera det.
            </seg>
            <seg n="9884ea5e">
              Jag skulle vilja nämna något mer om konstgödsel. Det är viktigt
              att konstatera att den överenskommelse som skedde innebar att
              de areella näringarna förlorade en viktig forskningsresurs. Det
              är den delen som vi har stor anledning att jobba vidare med. Mitt
              parti har en forskningsminister som redan har fått dessa synpunkter.
              Det är så oerhört väsentligt. Man kan inte såga bort den gren
              som man sitter på, utan vi måste på något sätt tillskapa forskningsmedel
              till de areella näringarna. Vi tycker inte att det var en smart
              lösning. Men vi fokuserar nu inte på kväve. Det gör vi genom de
              befintliga åtgärder som sker. Men när det gäller kadmium är vi
              specifika. Vi anser att vi måste ta ett drastiskt steg där.
            </seg>
          </u>
          <note type="speaker" n="46776eb3">
            Anf. 82 HELENA LEANDER (MP) replik:
          </note>
          <u who="helena_leander_075a02" xml:id="i-6b07f71aff28e8df-1" n="85b958ad" next="i-1802c51546190272-1">
            <seg n="1fb24ef5">
              Herr talman! Jag tackar Anita Brodén för att hon också lyfter
              fram den andra aspekten av konstgödselskatten. Denna skatt innebar
              inte bara att man tog in pengar som i sig skulle styra mot minskad
              användning av konstgödsel och en minskad kadmiumhalt i konstgödsel.
              Den innebar också att man tog pengarna och gav tillbaka dem till
              näringen i form av till exempel forskning och andra miljöåtgärder
              som trots allt ger en dubbel effekt.
            </seg>
            <seg n="75b0936b">
              När man tog bort skatten lyfte vi fram att det fanns problem
              både med finansieringen och med att skatten som sådan hade en
              styreffekt.
            </seg>
            <seg n="63d9d4c5">
              Jag vill bara i all välmening väldigt mycket önska Folkpartiet
              lycka till i det fortsatta arbetet med att åtminstone få tillbaka
              kadmiumskatten och med att se till att den viktiga forskning inte
              glöms bort som tidigare bedrevs med stöd den här skatten.
            </seg>
          </u>
          <note n="dfc20c1a">
            Anf. 83 ANITA BRODÉN (FP) replik:
          </note>
          <u who="helena_leander_075a02" xml:id="i-1802c51546190272-1" n="85b958ad" prev="i-6b07f71aff28e8df-1">
            <seg n="a9d01c8c">
              Herr talman! Jag vill ta tillfället i akt och lyfta fram vår
              viktiga jordbruksnäring. Vi kommer inte att klara alla utmaningar
              när det gäller sunda livsmedel och miljö- och klimatåtgärder om
              vi inte har ett hållbart jordbruk och ett jordbruk som är konkurrenskraftigt.
            </seg>
            <seg n="09d96880">
              Där har vi alla ett ansvar för att på olika sätt genom ersättningar
              för den miljönytta som görs och genom att man inom ramen för lagen
              om offentlig upphandling bereds möjlighet till avsättning för
              sina produkter. Jag tror att vi där har väldigt många bitar att
              medverka till.
            </seg>
            <seg n="373a32c1">
              Herr talman! Några sekunder av min talartid återstår. Det jag
              egentligen saknat från Alliansens ledamöter när det pekats på
              olika saker som vi ska göra väldigt mycket talas det om skatter
              är att man glömmer företagarna. Det är sällan dessa förs fram,
              men de är en kraft som vi har.
            </seg>
            <seg n="76618fc3">
              Det handlar om att knyta band med och om att gå i armkrok med
              företagare men också om att styra. Framför allt handlar det om
              morötter. Förorenaren ska betala för sin förorening. Men vi ska
              också uppmuntra och göra allt vi kan för att fortsatt kunna ha
              livskraftiga företag inte minst inom de areella näringarna, för
              det är lösningen på vår tids utmaningar.
            </seg>
          </u>
          <note type="speaker" n="d299f53b">
            Anf. 84 ROGER TIEFENSEE (C):
          </note>
          <u who="roger_tiefensee_2b850e" xml:id="i-7d066f77c34b5cb8-0" n="57b1587e">
            <seg n="b3c1de8b">
              Herr talman! Vi diskuterar nu ett betänkande som handlar om övergripande
              miljöfrågor. Vi har stora miljöutmaningar, vilket tidigare nämnts.
              Det handlar om klimatförändringar, om biologisk mångfald som måste
              skyddas och bevaras, om en giftfri vardag och om havsmiljön för
              att bara nämna de stora, övergripande, frågorna.
            </seg>
            <seg n="28dcd3c8">
              Kontinuerligt jobbar vi med detta, oavsett vilken färg det är
              på regeringen. Ett av de mest övergripande arbetssätten i Sverige
              är miljömålssystemet, som också tas upp i det här sammanhanget.
              Vi har 16 övergripande miljömål.
            </seg>
            <seg n="7d5ffbaf">
              Som centerledamot har jag möjlighet att sitta med i Miljömålsberedningen
              som har i uppdrag att se över miljömålssystemet. 16 övergripande
              miljömål inrättades av en socialdemokratisk regering. Drygt 70
              delmål därunder styrde men inom stuprör vart och ett på sitt håll;
              många gånger direkt motverkande varandra.
            </seg>
            <seg n="99ae131d">
              Miljömålsberedningen har nu i uppgift att göra om systemet så
              att vi har etappmål för en samhällsomvandling för att sedan kunna
              nå de övergripande miljökvalitetsmålen och generationsmålen. Vi
              ska också kunna hitta strategier som är miljömålsövergripande.
            </seg>
            <seg n="ff75df79">
              Närmast gäller det en strategi för en långsiktigt hållbar markanvändning.
              Ett betänkande kommer i slutet av denna månad. Vi jobbar även
              med en strategi för en giftfri miljö. Ett betänkande kommer i
              juni.
            </seg>
            <seg n="87c77622">
              I den parlamentariska beredningen sitter riksdagspartiernas representanter
              med. Det är ett mycket konstruktivt arbete. Därför blev jag lite
              förvånad när jag läste reservation 1 från Socialdemokraterna:
            </seg>
            <seg n="7d7ee037">
              Vi anser att det behövs en övergripande utredning om vilken politisk
              samstämmighet som råder inom miljöområdet.
            </seg>
            <seg n="528b42e9">
              Jag anser att vi har en sådan utredning i och med Miljömålsberedningen
              och tycker att Socialdemokraterna jobbar mycket konstruktivt i
              den.
            </seg>
            <seg n="40053207">
              Miljöbalken vår stora samlade miljölagstiftning behandlas också
              i betänkandet. När miljöbalken för drygt tio år sedan kom till
              samlade man befintliga miljölagar i en balk. Man gjorde en portalparagraf
              men visste att barnsjukdomar byggdes in i systemet. Lite lustigt
              i sammanhanget var att man direkt efter det att riksdagen beslutat
              om denna balk tillsatte en utredning som skulle se över just barnsjukdomarna.
              Jag hade möjlighet att sitta med i Miljöbalkskommittén.
            </seg>
            <seg n="48e34855">
              I december 2003 lade vi fram betänkandet En effektivare miljöprövning
              . När vi lämnade över den till miljöministern hade jag gjort en
              liten notering: Lena, vi vill gå ut ur denna mandatperiod med
              en miljöbalk som är rensad från fel och brister.
            </seg>
            <seg n="f47e6007">
              Lena på den tiden hette i efternamn Sommestad och var socialdemokratisk
              miljöminister. Man kan väl konstatera att hon inte riktigt nådde
              ända fram. Arbetet pågår fortfarande. Vad jag vill poängtera är
              att detta med att förändra och förbättra miljölagstiftningen är
              ett kontinuerligt arbete.
            </seg>
            <seg n="2ae750a8">
              I det betänkande vi debatterar här i dag lyfter Miljöpartiet
              på ett bra sätt fram behovet av att kanske se över miljöbalken.
              Min erfarenhet när jag satt med i Miljöbalkskommittén var att
              Miljöpartiet älskade varje bokstav i den här lagstiftningen. Det
              var ungefär som en mors förhållande till sitt barn man blir liksom
              lite blind för fel och brister.
            </seg>
            <seg n="b0984b34">
              Jag välkomnar omsvängningen här och gör tolkningen att miljöbalken
              var Miljöpartiets första och största påverkan på miljölagstiftningen
              i Sverige. Man visste att miljölagarna hade rafsats ihop, att
              en portalparagraf hade gjorts och att barnsjukdomar hade byggts
              in. Det är jättebra att man nu är beredd att göra en översyn.
            </seg>
            <seg n="49450472">
              Nu gör vi en kontinuerlig översyn. Ett arbete pågår. Som här
              tagits upp tittar vi bland annat på miljökonsekvensbeskrivningarna
              som ett viktigt instrument för att få bra miljöprövningar. En
              miljökonsekvensbeskrivning ska visa på konsekvenserna av en verksamhet.
            </seg>
            <seg n="30c46d17">
              När det gäller svenska miljöprövningar har vi en tendens att
              göra många miljökonsekvensbeskrivningar men kanske inte alltid
              där de största miljökonsekvenserna finns. Poängen är att vi ska
              göra miljökonsekvensbeskrivningar där de verkligen behövs och
              att de ska vara fullständiga.
            </seg>
            <seg n="957b27c4">
              Av betänkandet framgår att det är långa tider för tillståndsprövning.
              Många gånger beror det på att underlaget för prövningen inte är
              komplett. Miljöminister Lena Ek också nuvarande miljöminister
              heter Lena jobbar med att fokusera på en bättre och en mer ändamålsenlig
              miljöprövning. Vi ska inte hålla på och skylla på varandra. Domstolarna
              ska ha sin roll och ska göra sitt arbete på ett bra sätt. Men
              det gäller också att den som söker ett tillstånd verkligen lämnar
              in det underlag som behövs för prövningen.
            </seg>
            <seg n="3ed6cb1a">
              I Miljöpartiets reservation skriver man om tilläggstillstånd
              och sådant. En viktig del fanns från början inte med i miljöbalken.
              Så fort en verksamhet skulle utökas skulle nämligen hela verksamheten
              omprövas. En förändring som gjordes var just att införa möjligheten
              till tilläggstillstånd. Det man i början såg som en barnsjukdom
              men som ändrades var att investeringar som många gånger kanske
              innebar mer miljöeffektiva verksamheter ett mindre energislöseri
              och mindre miljöutsläpp inte blev gjorda.
            </seg>
            <seg n="b66ce9d9">
              För en tillbyggnad till läkemedelsfabriken i Södertälje för att
              ta ett exempel blev det ingen prövning eftersom man då skulle
              ompröva hela verksamheten.
            </seg>
            <seg n="eb1019e2">
              Jag tycker att det finns en poäng med att ha möjlighet till tilläggstillstånd.
              Men jag är inte främmande för att en utvärdering görs av om vi
              hamnat i rätt avvägning. Det är klart att det är fråga om en avvägning
              mellan gamla tillstånd och nya tillstånd. Men att tilläggstillstånd
              ska vara helt omöjligt att få vänder jag mig mot. Då skulle vi
              få färre investeringar. Vi skulle få färre jobb och mindre välfärd
              i landet. Men framför allt skulle vi få färre investeringar som
              förbättrar miljön.
            </seg>
          </u>
          <note type="speaker" n="1afa52b8">
            Anf. 85 OTTO VON ARNOLD (KD):
          </note>
          <u who="unknown" xml:id="i-b77c459d77621889-1" n="254f26dc">
            <seg n="7fad717d">
              Herr talman! Det handlar om övergripande miljöfrågor. Miljön
              är övergripande i mångt och mycket för oss och för förutsättningarna
              för vår överlevnad här i världen. Därför är det en viktig sak
              att titta just på de stora dragen, och det är det vi har hållit
              på med. Vi har också tittat lite grann i smått.
            </seg>
            <seg n="87361b5e">
              Vi blir fler på vår jord. Vi kommer att bli 9 miljarder människor
              2050. Vi har bara en jord som vi ska kunna hantera och bo på.
              Att ta till vara de knappa resurser som finns här är viktigt.
              En ekonomisk utveckling och en ekonomisk klokhet i att ta vara
              på resurser som luft, vatten och odlingsbar mark är synnerligen
              nödvändigt. Därför krävs också en klar politik på nationell, regional
              och även kommunal nivå. De ska vara kongruenta; de ska hänga ihop
              med varandra.
            </seg>
            <seg n="f88a49be">
              Därför är det viktigt att alliansregeringen och de i den ingående
              partierna har klara målsättningar kring hur detta ska gå till,
              och inte bara målsättningar utan en väl fungerande metod. Det
              kräver ständig utveckling av lagstiftningen. Den översyn av miljöbalken
              som har efterlysts sker hela tiden, men det är inte bara lagstiftaren
              som ska ändra den utan även det eminenta nya systemet med mark-
              och miljödomstolar som infördes för ungefär ett år sedan. Där
              är rättstillämpningen väldigt viktig för vår demokrati. Vi får
              inte glömma bort den. Vi kan nämligen sitta här i kammaren och
              ändra på lagstiftningen, men den måste tillämpas också. Den är
              viktig glöm inte bort det!
            </seg>
            <seg n="ea100a3a">
              Miljölagstiftning är komplicerat. Det är lätt att man hamnar
              i konflikt mellan olika mål, mellan olika typer av verksamheter
              och mellan olika ideologier. Därför har vi tillsatt Miljömålsberedningen
              som en konfliktlösningsmekanism för att lösa de kniviga frågorna
              och för att kunna leva upp till de millenniemål och generationsmål
              vi har satt upp. Det är glädjande att Miljömålsberedningen tar
              sig an dessa frågor.
            </seg>
            <seg n="710677df">
              När det gäller den giftfria vardagen var alla remissinstanser
              helt överens om att man var på rätt väg med detta. Den biologiska
              mångfalden, genom Nagoyaavtalet, är också väldigt viktig för hela
              vår överlevnad. Detsamma gäller havsmiljön, där vi har den nya
              Havs- och vattenmyndigheten med LOVA-bidrag och så vidare. Det
              händer alltså väldigt mycket på den sidan.
            </seg>
            <seg n="da0ab11b">
              Systemet har jag beskrivit genom Miljömålsberedningen, miljöbalken
              och miljödomstolarna. Det är också viktigt att ha ett effektivt
              sanktionssystem att snabbt kunna gripa in och korrigera felaktiga
              beteenden hos företag och även att kunna införa en straffavgift
              när någon har varit oaktsam eller agerat med uppsåt.
            </seg>
            <seg n="d850fb16">
              Sverige består inte bara av politiker, vilket inte minst vi i
              den här kammaren lätt kan tro att det gör. Därför handlar det
              om samarbetet med våra företag och de resurser de har hand om.
              Jag tänker närmast på naturföretagen lantbruket och skogsbruket
              och de verksamheter som är beroende av dem. Det är ändå de som
              kommer att förvalta den närmiljö vi har omkring oss. Vi har ställt
              väldigt höga miljömässiga krav på dem. De lever på en konkurrensutsatt
              marknad, och därför är det viktigt att de får en väl avvägd och
              fungerande miljölagstiftning så att de kan vara internationellt
              konkurrenskraftiga samtidigt som de kan leva upp till politikernas
              höga krav. Här måste man tänka efter så att den ambitionsnivå
              vi har är väl balanserad och går i takt nationellt och internationellt.
            </seg>
            <seg n="62723b8f">
              Visst har regeringen gjort många saker. Det påminner mig lite
              grann om anförandet från vår socialdemokratiske vän där han avslutade
              med något man skulle kunna tro var ett citat från Gunnar Sträng:
              skatter, skatter, skatter. Det var någonting Gunnar Sträng var
              en stor anhängare av, och tydligen har detta gått i arv. Som jag
              har nämnt och som har nämnts av mina kolleger har det dock hänt
              väldigt mycket under den borgerliga tiden. Vi har fått en havsmiljölagstiftning,
              en LOVA-lagstiftning, där vi på ett effektivt sätt kan rena våra
              vattendrag. Vi kan ta hand om fosfor, och vi kan ta hand om kväve.
              Vi behöver inte ha den kontraproduktiva kväveskatten. Det är positivt.
            </seg>
            <seg n="6fad25ef">
              Låt mig gå in och titta lite grann på de motioner som föreligger.
              Två stycken av dem tycker jag är väldigt bra.
            </seg>
            <seg n="6fcc333d">
              Den ena handlar om att markanvändningen nu är en viktig fråga.
              Mer och mer av den högklassiga jordbruksmarken har försvunnit,
              och i klimatförändringens och befolkningsökningens tider är det
              viktigt att värna den goda jorden och markanvändningen. Därför
              är det glädjande att detta nu har tagits in i Miljömålsberedningen
              så att den ska hantera frågan.
            </seg>
            <seg n="b8185f86">
              En annan viktig fråga är hur ersättningen för miljöintrång hanteras.
              När det gäller vattenskyddsområden ligger den i och för sig under
              grundlagsersättningen, men jag tror att Naturvårdsverket har gjort
              ett undantag och tillämpar en annan typ av ersättning som inte
              alls är i överensstämmelse med grundlagens bestämmelser. Detta
              kommer att ses över, och det är viktigt att det sker ganska snart.
              Det är nämligen någonting som pågår hela tiden, och det är viktigt
              att vi både har bra vatten och att ägarintresset inte försämras
              utan att man har en rättvis bedömning.
            </seg>
            <seg n="0bda8657">
              Sedan kan jag inte låta bli att bemöta den osakliga framställningen
              av vindkraft. Sverige har ett planeringsmål på 30 terawattimmar
              i förnybar energi, varav en hel del är vindkraft. Vindkraft har
              den effekten att den sänker marginalkostnaden för el i sin framställning.
              Dock är det kolet som är marginalprissättande, vilket höjer det.
              Här finns en väldigt bra tillämpning av både PBL och miljöbalken,
              och de ger förutsättningar för att få en bra placering av vindkraften.
              Det finns konflikter det vet jag men det drivs också på av speciella
              organisationer. Är det någon som har fått sitt markvärde sänkt
              skulle jag gärna vilja veta det. Har någon gått till domstol och
              hävdat detta? Det finns inte. Det går många rykten om det, men
              det är en ren skröna.
            </seg>
            <seg n="7003bf74">
              Avslutningsvis, herr talman, vill jag nämna GMO. Vi har i Sverige
              den insikten att användningen av GMO ska ske på vetenskaplig och
              etisk grund med beaktande av försiktighetsprincipen. Efsa testar
              och lämnar godkännande som då kan tillämpas i de enskilda medlemsländerna.
              De enskilda medlemsländerna har hittills haft möjlighet att stoppa
              användningen. Dock strider det mot gemensamhetslagstiftningen.
            </seg>
            <seg n="97253d4a">
              Jag är ganska förvånad över hur man har en syn på en teknik som
              är föränderlig där man inte i stället ser på vilka effekter de
              olika produkterna har.
            </seg>
            <seg n="0360918e">
              Samtidigt skulle det bli ohållbart med en politik där varje land
              skulle få besluta över en produkt som är fullt säljbar inom hela
              den europeiska marknaden. Jag tror att där finns ett hot från
              inte bara WTO utan även från andra att det är mycket lättare att
              stämma ett enskilt land än att stämma EU. Nåväl, vi har också
              andra tekniker som kommer, som inte alls omfattas av till exempel
              GIS genesisteknik. Hur ska man bemöta det?
            </seg>
            <seg n="fd12d799">
              Herr talman! Jag har överskridit min talartid lite grann. Jag
              yrkar avslag på samtliga motioner och bifall till förslaget i
              betänkandet.
            </seg>
          </u>
          <note type="speaker" n="e9faa537">
            Anf. 86 JOSEF FRANSSON (SD) replik:
          </note>
          <u who="josef_fransson_030758" xml:id="i-1a9ffadec92855c0-3" n="0ee2ac76">
            <seg n="77b58cb7">
              Herr talman! Det var intressant hur man utmålade sänkta fastighetsvärden
              som en skröna. Jag vet inte om jag direkt skulle kunna belägga
              detta i någon undersökning, men det är väl just därför som jag
              föreslår en sådan undersökning som tar fram just de här sakerna,
              och det finns också med i min reservationstext. Då kanske jag
              skulle kunna yrka på instämmande i behovet av en sådan undersökning,
              så kan vi klarlägga det en gång för alla, men jag tycker att det
              är en sådan självklarhet.
            </seg>
            <seg n="2b202622">
              Jag pratade i mitt anförande om en kvinna som hör vindkraftsbuller
              när hon sitter och tittar på tv och när hon ska försöka sova.
              Finns det någon rimlighet i att tro att hon skulle kunna sälja
              sitt hus till samma marknadsvärde som om vindkraften inte hade
              stört? Det ser jag som helt orimligt. Hur kan man kalla detta
              för en myt?
            </seg>
            <seg n="2de644ea">
              Jag hoppades på en lite mer djuplodande debatt om vad som är
              drivkrafterna. Varför vill man ha vindkraften? Vad ska den göra?
              Vad är det för mål man vill uppnå med vindkraften? Jag kan tyvärr
              inte se dem. Den är inte speciellt ren. Den är inte speciellt
              billig.
            </seg>
          </u>
          <note type="speaker" n="9b0c976f">
            Anf. 87 OTTO VON ARNOLD (KD) replik:
          </note>
          <u who="unknown" xml:id="i-b77c459d77621889-2" n="254f26dc">
            <seg n="b9d933f0">
              Herr talman! Det är alltid svårt att bedöma ett enskilt fall,
              och givetvis kan man inte bortse från att människor kan uppfatta
              vindkraften som störande. Vi får inte glömma bort att här finns
              ganska strikta krav, dels decibelkrav, dels skuggkrav, som jag
              nämnde tidigare. Damen som nämndes får väl vända sig till kommunen
              för att få ärendet prövat. Det är väl en sak som är klar. I det
              generella fallet ska det här vara klart innan man etablerar vindkraften.
              Det finns rättsinstanser som kan hantera det, så det är inget
              som vi ska lägga oss i här i riksdagen.
            </seg>
            <seg n="a62c6ee1">
              När det gäller behovet av vindkraft tittar vi på vad vi har för
              begränsningar i vårt energisystem. Jo, vi har vår vattenkraft
              som står för ungefär 40 procent. Vi har kärnkraften som också
              är begränsad till sitt omfång när den fungerar. Vi har variationer
              i vattenflödena, och då passar vindkraften in på ett alldeles
              lysande sätt för att kunna balansera i vattenkraftsystemet och
              få det effektivt. Nästa energislag är importerad kolkraft, och
              den är väsentligt mycket dyrare.
            </seg>
            <seg n="563f72c7">
              Sverige behöver importera ganska mycket. Därför fyller vindkraften
              en väldigt stor funktion och sänker marginalkostnaden för elen.
              Vi ser ju vilken efterfrågan det har blivit. Vi är snart uppe
              i sju terawattimmar i vindkraft.
            </seg>
          </u>
          <note type="speaker" n="f9719c9c">
            Anf. 88 JOSEF FRANSSON (SD) replik:
          </note>
          <u who="josef_fransson_030758" xml:id="i-1a9ffadec92855c0-4" n="0ee2ac76">
            <seg n="20acef42">
              Herr talman! Jag tycker att det finns många brister i analysen.
              Att komplettera vattenkraften med vindkraft, visst, det kanske
              fungerar på något teoretiskt stadium, men i sista änden är det
              en stabil baskraft som Sverige behöver. Det behovet kan inte vindkraften
              täcka. Det är inte tekniskt möjligt.
            </seg>
            <seg n="1a24aa9e">
              Vi kan säkert effektivisera våra vattenkraftverk något. Vi kan
              säkert effektivisera våra kärnkraftverk en hel del. Jag tycker
              bara att det är tragiskt att den energipolitik som har försiggått
              i flera årtionden i det här landet med tankeförbud på kärnkraft
              har kostat oss många miljoner. Jämför med Finland och deras tillgänglighet!
              Det är mycket som man använder mot kärnkraften: Titta på tillgängligheten,
              nu står kärnkraftverken stilla. Men så ser det inte ut i Finland,
              för de har inte haft det här tankeförbudet. De har tuffat på och
              har en betydligt högre tillgänglighet. Det kan också vi i Sverige
              få. Då behöver vi ingen vindkraft. Då behöver vi inte förstöra
              landsbygderna, kulturvärdena och de estetiska värdena, något som
              många på landsbygden nu börjar uppröras över alltmer.
            </seg>
            <seg n="106b0491">
              Återigen: Jag ser det bara som så självklart att fastighetsvärdena
              faktiskt sjunker när vindkraftsnurrorna sätts upp. Jag personligen
              vill absolut inte betala lika mycket för en fastighet med horisonten
              fylld med vindkraft. Vi har beviset redan där.
            </seg>
          </u>
          <note type="speaker" n="9e324ae6">
            Anf. 89 OTTO VON ARNOLD (KD) replik:
          </note>
          <u who="unknown" xml:id="i-b77c459d77621889-3" n="254f26dc">
            <seg n="4f7c8eed">
              Herr talman! Den finska kärnkraften är väsentligt mycket dyrare
              än all annan kärnkraft. Det innebär också att den är väsentligt
              mycket dyrare än vindkraften. Det är dokumenterat.
            </seg>
            <seg n="5ca443fd">
              Vill Josef Fransson att vi bygger ut våra älvar för att klara
              baskraften? Det låter faktiskt så. Det finns en bred uppslutning
              här i riksdagen kring att vi inte ska göra det.
            </seg>
            <seg n="0c6612b3">
              Återigen: Josef Fransson har inte lagt fram ett enda bevis på
              att fastighetsvärdena skulle sjunka tvärtom. Vi kan titta på hur
              utvecklingen av fastighetsvärdena har varit. Vi har haft vindkraft
              i Sverige nu, och det blir mer och mer. Samtidigt stiger fastighetsvärdena
              överallt, speciellt i de områden som är lämpliga för vindkraft.
            </seg>
            <seg n="61daaaee">
              Det är en myt som Josef Fransson med flera gör sig till tolk
              för. Det här stämmer inte, herr talman. Det är en ren och skär
              myt.
            </seg>
          </u>
          <note n="760fade1">
            Överläggningen var härmed avslutad.
          </note>
          <note n="91ce9a84">
            8 § Skogspolitik
          </note>
          <note n="8647f76a">
            Föredrogs
          </note>
          <note type="speaker" n="d957c184">
            Anf. 90 CHRISTINA KARLSSON (S):
          </note>
          <u who="unknown" xml:id="i-550c8a406f06395e-0" n="254f26dc">
            <seg n="7686b1e5">
              Herr talman! Vi ska nu debattera miljö- och jordbruksutskottets
              betänkande 12, Skogspolitik , ett betänkande som kanske är något
              mindre yvigt än det tidigare debatterade betänkandet.
            </seg>
            <seg n="0ad09963">
              Den välfärd vi har i Sverige har till stor del byggts upp av
              den svenska skogen. Skogen är fortfarande basen i svensk sysselsättning,
              särskilt i regioner där andra arbeten kan vara svårare att få,
              till exempel i min egen region Västernorrland.
            </seg>
            <seg n="e3b7c2c9">
              Skogen ska räcka till mycket och till många. Därför är många
              djupt engagerade i vad som händer i skogen.
            </seg>
            <seg n="20f877b4">
              Jag har under de senaste månaderna haft förmånen att träffa enskilda
              skogsägare, representanter för stora skogsbolag, Naturskyddsföreningen,
              jägare, ornitologer, företagare i turistbranschen, företrädare
              för friluftslivet och många andra. Det är spännande att möta det
              stora engagemang som finns, men det är också svårt då man har
              väldigt skilda uppfattningar om tillståndet i skogen i dag och
              hur det borde vara i framtiden. Det är bra att många är engagerade
              och bidrar med sin specifika syn på dessa viktiga frågor.
            </seg>
            <seg n="2e3f39a6">
              Man kan konstatera att skogen ger oss oändligt mycket. Förutom
              de traditionella produkter man tänker på som massa och papper
              får vi gröna bränslen, kläder, mat, möjlighet till upplevelser
              och rekreation. I framtiden kommer säkerligen nya spännande gröna
              produkter att utvecklas från vår skogsråvara. Jag tillbringar
              själv mycket tid i skogen och tycker att det är ett fantastiskt
              värdefullt sätt att koppla av och ladda batterierna.
            </seg>
            <seg n="33d44a21">
              Grunden för skogspolitiken som bedrevs fram till regeringsskiftet
              2006, och som beslutades av en enig riksdag 1993, bygger på principen
              om omsorg om kommande generationer.
            </seg>
            <seg n="8a95d0f3">
              Skogen ska nyttjas och vårdas på ett sådant sätt att vi alla,
              våra barn, barnbarn och barnbarnsbarn får ta del av alla nyttigheter.
            </seg>
            <seg n="71203925">
              I riksdagsbeslutet gavs skogsägarna ett övergripande ansvar.
              De ska, praktiskt och ekonomiskt, ansvara för skogsbruket i kombination
              med att de får ökad frihet i hanteringen av sin egen skogstillgång.
              I många fall fungerar detta alldeles utmärkt, men tyvärr inte
              alltid.
            </seg>
            <seg n="49bfe1a5">
              Vi har i dag två jämställda mål i lagstiftningen, miljömålet
              och produktionsmålet. Avvägningen mellan dessa båda mål har mycket
              stor betydelse. Vi menar att regeringen äventyrar denna balans.
              Regeringen behöver i högre grad prioritera skötsel av skogen.
              Skogsvårdande insatser som till exempel röjning, gallring och
              återplantering måste öka. Om detta inte sker riskerar vi att få
              en sämre tillväxt och på sikt sämre tillgång på vår dyrbara råvara.
            </seg>
            <seg n="b3abbc40">
              De skogsägare som sköter detta alldeles exemplariskt anser själva
              i många fall att skogsvårdslagstiftningens krav är alltför uddlösa.
              Man ser att de som inte sköter sig kommer undan med det, och det
              kan väcka både irritation och frustration. Vi anser att ett system
              med någon form av sanktioner för de skogsägare som gravt missköter
              sina åtaganden bör övervägas. Det är min uppfattning att ett sådant
              system skulle välkomnas av många av de seriösa och duktiga skogsägare
              som vi faktiskt har i det här landet.
            </seg>
            <seg n="55fcdc31">
              Skogsstyrelsens inventeringar har visat att ungefär en fjärdedel
              av avverkningarna i dag inte når upp till lagstiftningens nivå.
              Detta är naturligtvis inte acceptabelt. Även om det i efterhand
              har blivit en diskussion om siffror, hur man mäter och hur man
              tolkar resultat är detta ändå en klar och tydlig signal om att
              något behöver göras. Vi anser att regelefterlevnaden måste bli
              bättre.
            </seg>
            <seg n="9b68e1e6">
              Först och främst måste rådgivningen till skogsägare förbättras
              inför avverkningar för att minska miljöpåverkan. Detta kräver
              att Skogsstyrelsen i högre grad kan utföra fältbesök. Vi anser
              också att det bör utredas om det kan vara lämpligt att fältbesök
              i samband med avverkningsanmälningar finansieras helt eller delvis
              via avgifter.
            </seg>
            <seg n="e36be50e">
              Vi anser att det behövs åtgärder som stimulerar till ett mer
              miljövänligt skogsbruk och att delar av den produktiva skogsmarken
              ska skötas med särskild miljöhänsyn. Här är det oerhört viktigt
              att det finns mer forskning om vilka åtgärder som är mest effektiva
              och ger bäst resultat. Intresset för det här området är stort
              bland många skogsägare, och det är glädjande. För mig är det självklart
              att det bör finnas valfrihet för skogsägare att själva välja skötselform
              så länge man håller sig inom lagens gränser. Landsbygdsministern
              har i debatter hävdat att nuvarande lagstiftning inte är ett hinder
              för till exempel hyggesfria metoder. Jag delar inte den uppfattningen
              helt. Skogsstyrelsens rådgivning är också av stor betydelse när
              man överväger skötsel- och brukandeform.
            </seg>
            <seg n="d8d34646">
              Skogsstyrelsens roll som expertmyndighet åt regeringen, rådgivare
              åt skogsnäringen och främjare av skogsvårdslagen bör fortsätta
              och utvecklas. Vi ser en mycket viktig poäng i Skogsstyrelsens
              arbete som värderande tredje part mellan köpare och säljare. Det
              är också viktigt att de ges reella möjligheter att arbeta efter
              de skogspolitiska målen.
            </seg>
            <seg n="88ecd65b">
              Att de som arbetar praktiskt i skogsbruket är kunniga och välutbildade
              är naturligtvis en förutsättning för att skogen ska kunna skötas
              på ett optimalt sätt. Det är inte roligt för enskilda skogsägare
              när till exempel ett röjningsuppdrag utförs på ett sådant sätt
              att man känner missnöje. Flera som jag har diskuterat med har
              påtalat svårigheten med att hitta personal med tillräcklig kunskap
              och utbildning. Detta är en stor utmaning för framtiden. Vi måste
              se till att det finns möjlighet att utbilda sig inom detta viktiga
              område och att det är attraktivt att arbeta i skogen. Kunskapsnivån
              kan vara direkt avgörande för hur väl miljöhänsyn tas och naturvård
              utförs vid insatser i praktiken.
            </seg>
            <seg n="05ca68e5">
              Som en av världens största skogsnationer, den största inom EU,
              har vi naturligtvis ett särskilt stort ansvar att vara en internationell
              föregångare. Vi har en pedagogisk uppgift i arbetet för ett globalt
              långsiktigt hållbart skogsbruk. Jag och många med mig är övertygade
              om att skogen kommer att spela en viktig roll i omställningen
              till ett grönt, hållbart samhälle och för att vända den negativa
              klimatutvecklingen.
            </seg>
            <seg n="14f8435f">
              Det pågår till exempel ett intressant forskningsprojekt i en
              skog utanför Vänersborg där man mäter utbytet av växthusgaser
              i ett landskap. Det handlar alltså inte enbart om hur mycket växthusgaser
              som tas upp eller avges från själva skogen. Det viktiga här är
              att få en bild av ett helt landskaps upptag och utsläpp. Även
              om växter och träd många gånger kan räknas som en kolsänka, som
              alltså tar upp mer koldioxid än de avger, blir det mer komplicerat
              om man räknar med hela landskapet och då framför allt våtmarker,
              vattendrag och sjöar. Det ska bli mycket intressant att följa
              detta projekt. Vi behöver ständigt mer och ny kunskap för att
              kunna förstå naturen och nyttja våra resurser på ett hållbart
              sätt.
            </seg>
            <seg n="cdb4150b">
              Den biologiska mångfalden är nyckeln till ett ekosystem som klarar
              klimatförändringar. Ambitionen att skydda värdefull skog och biologisk
              mångfald har sänkts under den senaste mandatperioden. Regeringens
              strategi att låta Sveaskog byta till sig skog för skydd är inte
              tillräcklig. Naturvårdsverket har räknat ut att bytesmarken inte
              räcker till för att nå de uppsatta målen. Kvaliteten på frivilliga
              avsättningar i skogen behöver granskas, och skogar med höga naturvärden
              behöver kartläggas. Detta viktiga arbete kan inte tillåtas att
              släpa efter.
            </seg>
            <seg n="3e1d6382">
              Herr talman! Den svenska skogen ska räcka till mycket och har
              stor miljömässig, social och ekonomisk potential. Vi vill, som
              jag anfört tidigare, att den ska vara en resurs för många generationer
              framöver. Detta kräver en skogspolitik med engagemang men också
              mod att våga stå upp för ett hållbart brukande och bevarande av
              den biologiska mångfalden och mod att se till att våra två jämställda
              mål faktiskt blir jämställda i praktiken och i verkligheten.
            </seg>
            <seg n="6ea85b18">
              Med detta vill jag yrka bifall till reservation 5.
            </seg>
          </u>
          <note type="speaker" n="faf76035">
            Anf. 91 HELENA LEANDER (MP):
          </note>
          <u who="helena_leander_075a02" xml:id="i-1b7f9f1173ad98c2-5" n="85b958ad">
            <seg n="b1b8cde3">
              Herr talman! Ibland ser man inte skogen för alla träd. Jag är
              lite osäker på om det är för låg nivå att börja så, men jag gör
              ett försök. Vi har väldigt många träd i Sverige. De växer och
              frodas med mer eller mindre hjälp från mänskligt håll. Däremot
              har vi mer och mer ont om riktig skog. Riktig skog är något helt
              annat än granplantager där alla träd är likadana till art och
              ålder och där de huggs ned innan de fått en chans att bli gamla.
            </seg>
            <seg n="3d6861f7">
              En riktig skog är en skog som fått utvecklas på egna villkor
              där träd av olika sorter och olika åldrar växer tillsammans tills
              de faller självmant om det inte kommer en skogsbrand eller något
              emellan, och när de fallit får de ligga kvar. En sådan skog myllrar
              av arter som är beroende av sin egen lilla nisch. Vissa är kanske
              beroende av en specifik trädart, andra är mest intresserade av
              att träden är riktigt gamla och ytterligare andra struntar helt
              i vad det är för träd så länge de är döda. En skog som myllrar
              av arter är betydligt mindre sårbar för stormar, insektsangrepp
              och andra störningar än en plantage där alla ägg ligger i samma
              korg.
            </seg>
            <seg n="361116bc">
              Med tanke på att ett förändrat klimat kommer att innebära mer
              påfrestningar på skogen skulle man kunna tro att vi var extra
              angelägna om att verkligen behålla den biologiska mångfald som
              är vår försäkring mot de här förändringarna. Men tvärtom utarmar
              vi den biologiska mångfalden på ett ofta oåterkalleligt sätt.
              När gammelskogen väl är fälld är det svårt att plantera ny. Det
              är klart att det går att plantera ny skog, men det är svårt att
              plantera skog som är ett par hundra år redan från början. Därför
              är det så viktigt att bevara de rester av skog som aldrig kalhuggits
              som vi fortfarande har kvar.
            </seg>
            <seg n="c8e34a01">
              Artdatabanken varnar för att var tionde svensk skogsart i dag
              är rödlistad. Tre av fyra rödlistade arter minskar så kraftigt
              att deras framtid inte är säkrad, och 5 procent av dessa arter
              är redan utdöda i Sverige. Och här pratar vi om att andra länder
              ska sluta skövla regnskog. Artdatabankens recept är att mer skog
              måste skyddas helt från avverkning samtidigt som den skog som
              brukas måste brukas med större miljöhänsyn. Jag tycker att det
              är ett klokt recept. I vår miljöpartistiska budget föreslår vi
              mer pengar för att skydda värdefulla skogar, så jag ska inte orda
              mer om det här.
            </seg>
            <seg n="6044e6dc">
              I stället ska jag orda mer om den andra biten, nämligen större
              miljöhänsyn i skogsbruket. Vår skogsvårdslag är i dag så lustigt
              formulerad att den miljöhänsyn som krävs enligt lagen är lägre
              än den som krävs för att nå de skogspolitiska målen. Det lägger
              så klart ett mycket stort ansvar på skogsägarna att själva frivilligt
              visa större miljöhänsyn än vad lagen kräver.
            </seg>
            <seg n="71ade6d3">
              Trots de låga lagkraven visar granskningar att inte ens två tredjedelar
              av avverkningarna lever upp till lagens krav. Den exakta siffran
              har diskuterats, men oavsett om det skulle vara några procent
              mer eller mindre är det en allvarlig tankeställare.
            </seg>
            <seg n="fa95a852">
              I den debatt vi hade för en stund sedan pratade vi om miljöbalken,
              och då sade jag att man samlat en rad miljölagar under samma paraply
              och med samma övergripande principer. Men skogsvårdslagen fick
              fortsätta att vara en egen lag också efter att man hade tagit
              fram miljöbalken. Det innebär till exempel att skogsavverkningar
              inte möter samma miljökrav som andra miljöfarliga verksamheter.
            </seg>
            <seg n="f6072d9d">
              Att flytta in skogsfrågorna i miljöbalken tror jag skulle vara
              ett sätt att stärka miljöhänsynen. Ett annat sätt vore att ge
              miljöorganisationer utvidgad talerätt vid fler skogsåtgärder än
              i dag. I dag finns det till exempel ingen möjlighet att överklaga
              om en skogsägare anmäler att hen vill avverka ett värdefullt skogsområde.
              För att veta om området som eventuellt ska avverkas är värdefullt
              eller inte behövs för övrigt fler fältbesök från Skogsstyrelsens
              sida.
            </seg>
            <seg n="da2a2912">
              Endast en mindre del av Sveriges nyckelbiotoper, alltså områden
              med särskilt höga naturvärden, bedöms vara identifierade, och
              då kan de här naturvärdena försvinna för evigt om ingen är där
              och kollar på området innan man hugger.
            </seg>
            <seg n="23ffd395">
              Om det är en resursfråga för Skogsstyrelsen är det inte mer än
              rimligt att skogsägarna betalar en avgift för tillsynen precis
              som görs på många andra områden. Målet borde vara en nollvision
              för avverkning av nyckelbiotoper.
            </seg>
            <seg n="1f877eb7">
              En annan aspekt för att få ett mer miljöanpassat skogsbruk är
              att stimulera det hyggesfria skogsbruket, vilket är en form av
              kontinuitetsskogsbruk. Det finns i dag en del skogsägare som vill
              bruka sin skog med mer skonsamma metoder. De vill inte hugga bort
              allt på en gång utan plocka lite i taget så att skogen förblir
              en riktig skog med träd i olika åldrar och av olika arter. Det
              kan vara en ekonomisk fråga som är orsaken, till exempel att man
              vill slippa de kostnader som är förknippade med ett mer intensivt
              skogsbruk och för att man vill ha en mer jämn ström av intäkter
              när man plockar lite hela tiden i stället för att ta allt på samma
              gång. Det kan också vara så enkelt att man vill slippa ha fula
              hyggen där man bor om man själv bor vid skogen, eller så är det
              miljöhänsynen som är vägledande.
            </seg>
            <seg n="d88d8c0a">
              Hyggesfritt skogsbruk erbjuder inte bara fördelar för den biologiska
              mångfalden utan också för klimatet. Trots dessa fördelar klagar
              skogsägare som vill använda sig av hyggesfria metoder och som
              känner sig motarbetade på olika sätt. Det finns lite olika uppfattningar
              om i vilken utsträckning som lagstiftningen i sig sätter käppar
              i hjulet och i vilken utsträckning det snarare handlar om bemötande
              och attityder hos Skogsstyrelsen och andra aktörer. Det minsta
              man kan begära är att man har den kompetens inom Skogsstyrelsen
              som behövs för att ge bra råd för att stödja de människor som
              vill ställa om sitt skogsbruk och använda hyggesfria metoder.
            </seg>
            <seg n="320dfd16">
              Herr talman! I skogsbruket, liksom på många andra områden, ställs
              ofta miljö mot ekonomi. Och visst är det så att det träd som huggs
              ned för att bli ved, papper, en stol eller något annat inte samtidigt
              kan stå kvar till glädje för lavar, insekter och fåglar eller
              vad det nu månde vara. Men i det längre perspektivet är miljöhänsyn
              en förutsättning också för ekonomin.
            </seg>
            <seg n="aa188375">
              Vår ekonomi är beroende av de tjänster som naturen ger oss gratis.
              Det är inte vår förtjänst att träden växer, även om vi ibland
              hjälper dem på traven. Utarmar vi de här arterna och därmed de
              tjänster de gör oss kan det bli dyrt framöver. De där skägglavarna
              och skalbaggarna är ingen lyxprodukt som vi kan ha eller mista.
              En del kanske är det, men vi vet inte riktigt. Säkert kommer skogen
              att stå kvar även om just den där lilla skalbaggen försvinner,
              men vi vet inte vilka arter som kommer att vara avgörande för
              att vi ska kunna möta de förändringar som kommer framöver med
              inte minst ett förändrat klimat.
            </seg>
            <seg n="b0726765">
              Därför är det viktigt att behålla den biologiska mångfalden som
              en försäkring. De arter som försvinner gör det för evigt. Därför
              gäller det att vi ställer om skogspolitiken nu. Som en liten del
              i det yrkar jag bifall till reservation 8.
            </seg>
          </u>
          <note type="speaker" n="c5f51f63">
            Anf. 92 EMMA WALLRUP (V):
          </note>
          <u who="unknown" xml:id="i-b77c459d77621889-4" n="254f26dc">
            <seg n="6d5c9499">
              Herr talman! Dagens anslag till skydd av skogsmark räcker bara
              till drygt hälften av det skydd som det fanns pengar till 2006.
              Samtidigt har produktionsmålet höjts, och avverkningsvolymerna
              har ökat drastiskt. Det märks. Man går in i alltmer känsliga områden
              och avverkar ofta utan god hänsyn. Körskador är ett stort problem.
              Under borgerligt styre har pengarna fått alltmer förtur gentemot
              den biologiska mångfalden och ekosystemens status.
            </seg>
            <seg n="b6369c54">
              Det här kommer att slå tillbaka mot oss själva. Om vi inte vårdar
              ekosystemen kommer de att tappa sin produktionsförmåga, och det
              kommer dessutom att uppstå en rad andra problem. Den borgerliga
              regeringen diskuterar att använda sig av kortsiktiga satsningar
              på produktionshöjande åtgärder såsom intensivodling, ökad gödsling,
              mer främmande trädslag, dikning och ökad stubbrytning.
            </seg>
            <seg n="ad454f37">
              Dessa skogsbruksmetoder hotar den biologiska mångfalden, ökar
              växthusgasutsläppen och ökar övergödningen och läckaget av tungmetaller
              till våra vattendrag. Det är som om vi endast skulle leva på socker.
              Man blir väldigt pigg i början, men efter ett tag uppstår en massa
              bristsjukdomar om man inte får i sig vitaminer.
            </seg>
            <seg n="8ece9da3">
              Precis så funkar det med naturvård kontra produktion. Träden
              blir känsliga för både angrepp och stormar, och bördigheten minskar
              i längden i en monokultur där man främjat snabb produktion på
              ekosystemens bekostnad. Vi får problem med vattendrag med mera.
            </seg>
            <seg n="8331937d">
              Det finns ett stort behov av att skydda värdefull skog från avverkning
              för att rädda hotade arter just nu i Sverige. Hälften av Sveriges
              hotade arter är knutna till skogen. Vänsterpartiet avsätter därför
              ökade medel för skydd av skog i sitt budgetalternativ. Vänsterpartiet
              vill också se en grundlig inventering av nyckelbiotoperna. Många
              certifierade skogsbolag, även statliga, smiter ifrån detta ansvar
              och klassar inte sina nyckelbiotoper.
            </seg>
            <seg n="3f2d24be">
              Det råder brist på kontinuitetsskog eftersom vårt sätt att bruka
              skogen gått över i ett hyggesbruk som innebär att det är kortare
              omloppstider, och de arter som trivs i unga skogar finns representerade,
              men inte de arter som trivs i gammelskogen.
            </seg>
            <seg n="6201f1ac">
              Jag vill yrka bifall till reservation 8 om ökad forskning och
              rådgivning om kontinuitetsskogsbruk samt om en utredning om eventuell
              styrning genom lagstiftning för mer kontinuitetsskogsbruk.
            </seg>
            <seg n="df2f432f">
              Då gammal skog i sig själv motverkar klimatförändringarna genom
              inbindning av koldioxid bör ett kalhyggesfritt skogsbruk förordas
              på en större areal av den svenska skogen. Ett mål för kalhyggesfritt
              skogsbruk bör också anges i miljömålssystemet. Mer forskning och
              rådgivning bör ske för att gynna kontinuitetsskogsbruket eftersom
              det har så många fördelar. Det är ett sätt att efterlikna de naturliga
              skogsekosystemen.
            </seg>
            <seg n="8c9c8f72">
              För att få ett hållbart brukande av skogen, som är en av våra
              viktigaste resurser, bör vi vara mer adaptiva i vår skötsel mer
              moderna, skulle man kunna säga då man i ett mer adaptivt sätt
              att bruka tar hänsyn till forskning om ekosystemens bärkraft och
              funktion och är mer inkännande när det gäller hur skogen fungerar
              med ett gynnande av mångfald och mindre av monokultur som är ett
              klumpigt system som hotar arter och skapar problem med allt från
              kvicksilverläckage till granbarkborreangrepp. Det finns studier
              som tydligt visar att just i monokulturer blir granbarkborreangreppen
              mycket starkare. Därför bör man också arbeta mer med blandskog.
            </seg>
            <seg n="fc1d88ff">
              Vänsterpartiet vill också ha tydligare kriterier för frivilliga
              avsättningar. Ett problem är att man i dag kan flytta runt skyddade
              områden i landskapet vilket gör att värdet av den skogliga kontinuiteten
              försvinner och det blir mindre gammelskog även på de fläckarna.
              Vi vill därför att alla frivilliga avsättningar görs om till naturvårdsavtal
              på 50 år för att skapa en kontinuitet. Vi vill också ha en naturvårdsavgift
              för avverkning av skog, och den bör kopplas till virkesuttag.
            </seg>
            <seg n="623d5e04">
              Intäkterna ska öronmärkas för formellt skogsskydd, markinlösen
              och intrångsersättningar. Det skulle kunna bli ett mycket effektivt
              sätt att få resurser till att skydda skog som behöver skyddas.
              Vi ser också att det skulle vara bra med en avgiftsfinansiering
              av fältbesök, precis som miljökontroller på andra områden i dag
              är avgiftsfinansierade. Jag vill därför uttrycka mitt stöd för
              reservation 5 även om jag, för tids vinnande, inte yrkar bifall
              till den.
            </seg>
            <seg n="a47c2104">
              Ett stort problem i skogsbruket är körskador. Generella krav
              på försiktighetsåtgärder bör utredas vad gäller körskador och
              markberedning. Körskadorna innebär stora problem med förbruning
              av vattendrag, vilket i sig medför kvicksilverutlakning. Körskadorna
              ökar på grund av kraftiga maskiner och dålig bärighet i marken.
              Här kommer diskussionen om stubbrytningen in, eftersom stubbarna
              hjälper till att hålla markens bärighet.
            </seg>
            <seg n="7505fe73">
              Allt detta är ett led i vinstmaximeringen. Man vill på kortast
              möjliga tid skörda så mycket som möjligt och använder därför gigantiska
              skördemaskiner, vilket är ett stort problem. Det är viktigt att
              ge incitament för att få lättare maskiner och samtidigt se till
              att marken behåller sin bärighet. Ett synsätt där naturhänsyn
              och miljöhänsyn behöver komma in tydligare än i dag, då profit
              går före trots att det i längden inte kommer att hålla att pressa
              ekosystemen så mycket som i dag på en rad områden, är viktigt.
              Det är viktigt att vi bygger ihop ekonomi och ekologi. Enda sättet
              att någonsin kunna nå miljömålen är att se på de stora resursflödena
              och inte bara jobba i marginalen.
            </seg>
            <seg n="0e6f089d">
              Det kommer att bli allt högre tryck på skogen när man ska plocka
              ut både biobränsle och virke. För att skydda den biologiska mångfalden
              vill Vänsterpartiet inte öka uttaget av biomassa från skogen,
              utan vi vill att man i stället ersätter andra sortiment. Vi vill
              ta fram en biobränslestrategi som inte äventyrar den biologiska
              mångfalden. Som sagts tidigare i debatten är den biologiska mångfalden
              oerhört viktig nu när klimatförändringarna förändrar ekosystemen,
              och ekosystemen mer än någonsin behöver sin motståndskraft för
              att kunna klara påfrestningen.
            </seg>
            <seg n="6b14bd93">
              Det är viktigt för Vänsterpartiet att det finns sanktionsmöjligheter
              i skogsvårdslagen så att lagen inte ignoreras om och om igen,
              vilket tyvärr sker i dag. Vänsterpartiet ser också behovet av
              att ändra vinstkravet för statliga bolag för att kunna skydda
              skogsekosystemen och den biologiska mångfalden. Kortsiktig ekonomi
              får inte utradera andra värden.
            </seg>
            <seg n="0ae6319b">
              Det är dags att på ett balanserat sätt mer värdera kvalitet än
              kvantitet.
            </seg>
          </u>
          <note type="speaker" n="f7ee1963">
            Anf. 93 JOHAN HULTBERG (M):
          </note>
          <u who="johan_hultberg_789084" xml:id="i-d2bffe34fab3968e-4" n="2b76a96c">
            <seg n="45c78207">
              Herr talman! Vi har i dag åter förmånen att diskutera en av Sveriges
              viktigaste tillgångar, nämligen skogen. Innan jag på allvar kastar
              mig in i debatten vill jag yrka bifall till utskottets förslag
              i betänkandet.
            </seg>
            <seg n="d65a399d">
              Dagens debatt kommer med säkerhet att till stor del handla om
              skogspolitikens svåra avvägningar och om balansen mellan skogspolitikens
              två jämställda mål om miljö och produktion. Jag är knappast djärv
              om jag antar att årets debatt en hel del kommer att påminna om
              den som vi hade för ganska exakt ett år sedan i kammaren. Då kretsade
              debatten bland annat kring miljöhänsyn vid avverkning, skydd av
              värdefull natur och hyggesfritt skogsbruk. Alla dessa ämnen har
              mycket riktigt redan tagits upp i dagens debatt.
            </seg>
            <seg n="cf3f992a">
              För att dagens debatt inte bara ska bli en repris av fjolårets
              väljer jag att lyfta fram något av allt det som skett sedan vår
              senaste skogliga debatt. Jag väljer också att lyfta fram delar
              av det arbete som pågår för att förbättra miljöhänsynen, skydda
              höga naturvärden och skapa fortsatt ekonomisk tillväxt och nya
              arbetstillfällen med anknytning till skogen.
            </seg>
            <seg n="fa019a30">
              Herr talman! Hur ser det då ut i våra svenska skogar? Ja, utifrån
              både ett produktions- och ett miljömål är situationen för utvecklingen
              till stora delar god. Virkesförrådet fortsätter att öka. Sedan
              1920-talet har virkesförrådet i de svenska skogarna ökat med över
              80 procent, en alldeles fantastisk utveckling. Vårt uttag har
              således länge varit mindre än skogens tillväxt, vilket vittnar
              om att långsiktighet och ansvarstagande präglat svensk skogspolitik
              under lång tid.
            </seg>
            <seg n="74694399">
              Bland andra glädjande siffror kan nämnas att på produktiv skogsmark
              har sedan 1998 volymen hård död ved ökat med i storleksordningen
              5070 procent, arealen gammal skog har ökat med 2545 procent och
              arealen äldre lövrik skog med 520 procent. Vi har med andra ord
              kunnat bocka av delmål efter delmål inom miljökvalitetsmålet Levande
              skogar.
            </seg>
            <seg n="5733bd0a">
              Herr talman! Även om tillståndet i de svenska skogarna på det
              stora hela blir bättre finns alltjämt mycket som kan och måste
              bli bättre. Miljöhänsynen i skogsbruket behöver utvecklas inom
              flera områden. Till exempel behöver hänsynen vid föryngringsavverkningar
              förbättras, vattenfrågorna behöver tas på större allvar och arbetet
              för den biologiska mångfalden behöver både intensifieras och utvecklas.
              Glädjande är därför att mycket sker inom just dessa områden.
            </seg>
            <seg n="6b3dcfe9">
              I syfte att nå en högre måluppfyllelse när det gäller hållbart
              skogsbruk gav regeringen i oktober 2010 ett uppdrag till Skogsstyrelsen
              och Naturvårdsverket att utarbeta en kunskapsplattform innehållande
              beskrivningar av möjliga orsaker till de brister som förekommer
              samt förslag till åtgärder för att nå en högre måluppfyllelse.
              Denna kunskapsplattform är nu färdig, och flera centrala problem
              och möjliga lösningar har identifierats.
            </seg>
            <seg n="211110e7">
              Ett stort problem som identifierats är att skogsbruket och Skogsstyrelsen
              inte har samma målbild för vad som är god miljöhänsyn. Det är
              självfallet mycket svårt att nå uppsatta mål om spelare och domare
              inte är överens om var mållinjen är eller vad som ger poäng. Problemet
              blir inte mindre av det faktum att polytaxen, det vill säga Skogsstyrelsens
              inventering som bedömer miljöhänsyn och återväxt, visat sig ha
              stora kvalitetsbrister.
            </seg>
            <seg n="1f461bc9">
              För att lösa detta problem och för att nå en högre måluppfyllelse
              har Skogsstyrelsen initierat ett omfattande dialogarbete om mål,
              lagkrav och metoder för uppföljning av miljöhänsyn. Projektet
              har fyra tydliga mål: för det första att öka samsynen om sektorsansvaret,
              för det andra att utveckla sätt att beskriva målbilder för bra
              miljöhänsyn, för det tredje att ha väl kända lagkrav och för det
              fjärde att ha bra uppföljningssystem.
            </seg>
            <seg n="361f7b4d">
              Jag tror och hoppas mycket på detta ambitiösa arbete och är övertygad
              om att frihet under ansvar, dialog och samverkan, är att föredra
              framför konflikt, sanktionsavgifter och återreglering av det svenska
              skogsbruket.
            </seg>
            <seg n="a72375f6">
              Herr talman! Ett annat viktigt arbete som pågår sker inom ramen
              för Skogsriket. Skogsriket består av fyra grenar hållbart brukande,
              förädling och innovation, upplevelse och rekreation samt Sveriges
              roll i världen. Skogsriket är visionen om att bättre ta till vara
              alla de värden som skogen ger. Skogsriket är inte ett gammalt
              mossigt branschprogram utan ett friskt initiativ för att ta till
              vara allt det engagemang och all den potential som finns i skogen
              och hos Sveriges många duktiga entreprenörer, företagare och organisationer.
              Det övergripande målet är att utifrån basen Ett hållbart brukande
              skapa fler jobb med koppling till skogen, fler jobb i delar av
              Sverige där jobben verkligen behövs, ofta i glesbygd och i avfolkningsbygder.
            </seg>
            <seg n="721d92b0">
              Som ett led i att förverkliga visionen om Skogsriket satsar regeringen
              80 miljoner under perioden 20122015 på bland annat kompetenshöjning
              och rådgivning för ett hållbart brukande.
            </seg>
            <seg n="fe028555">
              Herr talman! Som jag inledningsvis sade har dagens debatt till
              stor del handlat om skogspolitikens svåra avvägningar. Det är
              en knivig men ack så viktig debatt. Anspråken på skogen är som
              vi hört redan stora, och allt tyder på att anspråken bara kommer
              att öka. Därför är det centralt med bra skoglig forskning som
              bidrar till att ge svar på hur vi kan lösa såväl dagens som morgondagens
              utmaningar och avvägningar. Ett spännande forskningsprogram är
              Future Forests. Future Forests är det största skogliga forskningsprogrammet
              någonsin och har som grundidé att analysera motstridiga krav på
              skogen och dess brukande.
            </seg>
            <seg n="ec3d8ac0">
              Herr talman! Låt mig kort nämna något om vad Future Forests konkret
              forskar om. Inom programmet finns bland annat delprojektet Biodiversitet.
              Som namnet avslöjar handlar projektet om den biologiska mångfalden
              i skogen. I projektet undersöks exempelvis hur den biologiska
              mångfalden påverkas av olika typer av skogsbruk, såsom ett mer
              intensivt skogsbruk, där omfattande gödsling och odling av contortatall
              är en del. Detta projekts forskningsresultat ser jag med spänning
              fram emot. Men det är också viktigt att undersöka hur skogen ska
              brukas ur ett klimatperspektiv. Skogen har en viktig roll för
              att möta och mota klimatutmaningen.
            </seg>
            <seg n="9ffbbc77">
              En tematisk arbetsgrupp inom Future Forests har tittat på skogens
              roll i klimatet. Gruppen lät genomföra en modellering där olika
              skogsbruksstrategier jämfördes. Resultatet visar att ett intensivare
              skogsbruk ger avsevärt högre klimatnytta jämfört med traditionell
              skötsel. Är då ett intensivare skogsbruk att föredra? Nej, inte
              nödvändigtvis, eftersom skogen som sagt har andra värden som måste
              värnas och skyddas. Ett intensivare skogsbruk kanske har negativa
              konsekvenser för den biologiska mångfalden eller för friluftslivet.
              Här måste göras avvägningar.
            </seg>
            <seg n="29307e81">
              Vad jag med dessa exempel på aktuell forskning vill säga, herr
              talman, är att vi från politiskt håll måste förmå göra avvägningar.
              Vi måste orka föra en debatt som inte bara handlar om en miljöutmaning
              eller ett miljöproblem i taget. Allt annat är oseriöst och oansvarigt.
            </seg>
            <seg n="cfd69765">
              Herr talman! Jag undrar precis som förra året hur oppositionspartierna
              ser på svensk skogsnärings konkurrenskraft. S, V och MP fortsätter
              att hålla fast vid förslag som med hög precision slår mot svensk
              skogsindustri, mot jobb och mot tillväxt. S, V och MP går på nytt
              gemensamt fram med ett förslag om att införa en kilometerskatt,
              och S, V och MP har alla egna förslag om nya avgifter och regleringar
              för det svenska skogsbruket. Jag tycker att det är bekymmersamt.
              Det är min uppfattning att vi utifrån ett hållbart skogsbruk ska
              verka för en utveckling av svenskt skogsbruk och svensk skogsindustri
              för både jobbens och miljöns skull.
            </seg>
          </u>
          <note type="speaker" n="26789f74">
            Anf. 94 EMMA WALLRUP (V) replik:
          </note>
          <u who="unknown" xml:id="i-b77c459d77621889-5" n="254f26dc">
            <seg n="df2cee46">
              Herr talman! Skogens konkurrenskraft kanske inte är det viktigaste
              i ett läge när klimatförändringarna håller på att äventyra hela
              vår livssituation och vår civilisations funktion. Det kanske är
              något annat vi behöver tänka på just nu i stället för att bara
              tänka enkelriktat: konkurrenskraft, konkurrenskraft, konkurrenskraft,
              konkurrenskraft. Det kan faktiskt vara så att vi är på väg mot
              ett stup eller rakt in i väggen om vi fortsätter på det spåret.
            </seg>
            <seg n="3b715a6b">
              Det är viktigt att vi bygger ihop miljö och ekonomi om vi ska
              nå miljömålen. Det räcker inte att jobba med miljö i marginalen,
              utan man måste nå de stora resursflödena för att lyckas. Det är
              på tiden att vi ser över konsumtionen om vi ska nå målen vad gäller
              skogen samt andra miljömål.
            </seg>
            <seg n="d6425e3a">
              Marknadsekonomin har strandat på flera sätt. Men det tydligaste
              kanske är klimatfrågan, där hela vår existens hotas, samtidigt
              som vi fortsätter att pumpa ut budskap om att handla mer prylar
              som vi inte behöver och flyga mer och mer utomlands. Inom skogspolitiken
              märks detta också tydligt. Den ökade avverkningen hotar allt fler
              naturskogsmiljöer och gammelskogar i rasande tempo för att man
              vill få en högre avkastning och ett ökat vinstuttag.
            </seg>
            <seg n="ec6dc16d">
              När är måttet rågat för er? Kan ni verkligen blunda för sambanden?
              Ett ständigt ökat vinstuttag drabbar miljö och människor i och
              med att klimatfrågan är vår framtid. Det är genom att bygga ihop
              miljö och ekonomi som vi kan nå ett uthålligt samhälle, genom
              att sätta gränser för hur mycket resurser vi kan ta ut för att
              inte hota andra arter och vår egen försörjning i längden. En balanserad
              hållbar produktion, vad är det för er? Finns det gränser för vinstuttag?
            </seg>
          </u>
          <note type="speaker" n="8d4200a3">
            Anf. 95 JOHAN HULTBERG (M) replik:
          </note>
          <u who="johan_hultberg_789084" xml:id="i-d2bffe34fab3968e-5" n="2b76a96c">
            <seg n="fc4533e1">
              Herr talman! Grunden för en hållbar politik är enligt min mening
              marknadsekonomi. Som Emma Wallrup var inne på i sin replik och
              som Jens Holm tidigare markerat i utskottet anser Vänsterpartiet
              inte att marknadsekonomi är en förutsättning för ett effektivt
              resursutnyttjande och en hållbar utveckling. Men vilket ekonomiskt
              system förespråkar då Emma Wallrup i stället för marknadsekonomi
              för att skapa en hållbar utveckling? De exempel vi har historiskt,
              till exempel i Sovjet, visar inte direkt på att ett planekonomiskt
              system skulle ge ett effektivt resursutnyttjande eller ta god
              hänsyn till miljö och klimat.
            </seg>
            <seg n="6688953d">
              Jag är helt övertygad om att vi måste bruka skogen på ett klokt
              och balanserat sätt. Jag är lika övertygad om att Vänsterpartiets
              politik på det skogliga området inte leder fram till den balansen.
              Emma Wallrup pratar om skogens betydelse för klimatet, men motsätter
              sig samtidigt ett utökat uttag ur skogen, trots att det är just
              det som krävs för att vi ska kunna möta klimatutmaningen. Skogen
              använder vi bäst ur ett klimatperspektiv när vi till exempel ersätter
              betong med trä eller använder det förnybara material som kommer
              från skogen till bränsle eller annat.
            </seg>
            <seg n="6e2287ee">
              Då måste vi naturligtvis använda skogen. Vi måste bruka den och
              ha ett uttag. Det ska balanseras mot värdet och behovet av att
              skydda den biologiska mångfalden. Men Emma Wallrup har uppenbarligen
              inga svar på hur den balansen ska uppnås, utan det enda som Emma
              Wallrup och Vänsterpartiet har är förslag på skatter och regleringar.
              Den misstro man har mot svenska skogsbrukare och den övertro man
              har på regleringar är makalösa. Det är en gammal politik som det
              är märkligt att vi fortfarande har partier som företräder i Sveriges
              riksdag.
            </seg>
          </u>
          <note type="speaker" n="6b58d6e1">
            Anf. 96 EMMA WALLRUP (V) replik:
          </note>
          <u who="unknown" xml:id="i-b77c459d77621889-6" n="254f26dc">
            <seg n="8714d686">
              Herr talman! Det är i dag många som pratar om mer regleringar.
              Vi har haft en finanskris som drabbat oss mycket hårt. Vi har
              väldigt stora miljöproblem och obalanser som behöver regleras
              bättre. Det är väldigt många överens om. Det behöver vara en balans
              mellan företagande, regleringar och forskning. Vi har haft en
              ganska bra balans i Sverige tidigare och varit världsledande på
              miljöområdet.
            </seg>
            <seg n="530f2bc5">
              Tyvärr vände trenden i en nyliberalistisk anda för ganska länge
              sedan, eftersom hela västvärlden haft nyliberalistiska vindar
              som blåst ganska starkt, vilket har gjort att företagarna har
              fått mer och mer fria händer. Girigheten har tagit sig allt starkare
              uttryck. Detta orsakar mycket stora problem som alla kan se. Det
              finns väldigt många som efterfrågar regleringar från alla möjliga
              håll.
            </seg>
            <seg n="396bb738">
              Vänsterpartiet har en ganska tydlig och balanserad politik för
              bättre reglering, till exempel av skogsbruket. Man ska balansera
              produktion och naturvård på ett hållbart sätt, använda forskning
              och förfina redskapen hela tiden för att kunna använda sig av
              ett system som skapar resiliens i landskapet i stället för att
              utarma landskapet.
            </seg>
          </u>
          <note type="speaker" n="9c39a6a9">
            Anf. 97 JOHAN HULTBERG (M) replik:
          </note>
          <u who="johan_hultberg_789084" xml:id="i-d2bffe34fab3968e-6" n="2b76a96c">
            <seg n="87f1676d">
              Herr talman! Den politik som Emma Wallrup kallar nyliberal är
              den politik som har gjort att Sverige till skillnad från praktiskt
              taget samtliga medlemsländer i Europeiska unionen och praktiskt
              taget samtliga länder i den utvecklade industrialiserade världen
              har ett överskott och har möjlighet att göra proaktiva satsningar
              och bedriva en aktiv miljö- och klimatpolitik. Vi tar ansvar för
              ekonomin, miljön och den sociala utvecklingen. Det är hållbarhet
              för mig.
            </seg>
            <seg n="5a9988c0">
              Jag säger inte att marknadsekonomin löser alla miljöproblem,
              utan att den är en förutsättning. Till marknadsekonomin behöver
              vi självfallet kompletteringar i form av regleringar, styrmedel
              och forskningssatsningar. Marknadsekonomi innebär på intet sätt
              en värld fri från regleringar. Tvärtom innebär marknadsekonomin
              att man inte får förbruka resurser som man inte äger. Det är här
              vi från politiskt håll, bland annat genom koldioxidskatt och handeln
              med utsläppsrätter, måste sätta ett pris på miljöförstöring. Det
              leder till en radikal förbättring. Vi ser vad koldioxidskatten
              har betytt för utvecklingen i Sverige. På tio år har bilarna blivit
              dubbelt så effektiva. En ny bil släpper ut hälften av vad den
              gjorde för ett antal år sedan, och utvecklingen går väldigt fort.
            </seg>
            <seg n="42ec02f5">
              Mer måste göras; det är jag den förste att hålla med om. Men
              Vänsterpartiets politik är bara en argumentation för en tillbakagång
              till ett system som inte har fungerat och en övertro på regleringar
              och detaljstyrning. När det gäller det skogliga området tycker
              jag att det är ganska intressant att man tror att vi här i Sveriges
              riksdag i Helsingforss innerstad ska ha möjlighet att i detalj
              reglera hur man ska ta miljöhänsyn ute i skogen.
            </seg>
            <seg n="504f2731">
              Jag tror inte på det systemet. Jag tror att vi måste ha en ramlagstiftning
              som ger den enskilda markägaren, som jag är övertygad om brinner
              för sin skog i de allra flesta fall och vill ta miljöhänsyn men
              samtidigt naturligtvis också vill ha en god ekonomi, vilket är
              en förutsättning, möjligheter att ta hänsyn utifrån hur situationen
              ser ut där och då. Här har vi ett behov av att Skogsstyrelsen
              och skogsbruket får en mer gemensam syn på vad som är tillräcklig
              miljöhänsyn. Vi ska fortsätta arbetet med att skydda värdefull
              natur.
            </seg>
            <seg n="db8ca619">
              Jag konstaterar också att det var Alliansen som lyckades leva
              upp till delmålet om skydd av skog. Vänsterpartiet har bara många
              vackra ord men ingen konkret politik.
            </seg>
          </u>
          <note type="speaker" n="9fe8d3af">
            Anf. 98 CHRISTINA KARLSSON (S) replik:
          </note>
          <u who="unknown" xml:id="i-550c8a406f06395e-1" n="254f26dc">
            <seg n="168e0c51">
              Herr talman! Jag delar Johan Hultbergs uppfattning att vi har
              många engagerade och kunniga skogsägare som verkligen vill sköta
              och vårda sin skog på ett optimalt sätt.
            </seg>
            <seg n="6d1ff618">
              Det jag skulle vilja fråga om är hur Johan Hultberg ser på den
              valfrihet som jag tog upp i mitt anförande och som jag tycker
              att skogsägarna ska ha i fråga om brukandeform och skötselform
              för den egna skogsfastigheten.
            </seg>
            <seg n="98a9ac54">
              Anser Johan Hultberg att det fungerar på det sätt som landsbygdsministern
              har sagt är till fyllest, eller borde vi göra något mer i den
              frågan?
            </seg>
          </u>
          <note type="speaker" n="e5630ba9">
            Anf. 99 JOHAN HULTBERG (M) replik:
          </note>
          <u who="johan_hultberg_789084" xml:id="i-d2bffe34fab3968e-7" n="2b76a96c">
            <seg n="fb9a47ef">
              Herr talman! Jag är väldigt glad över att Christina Karlsson
              till skillnad från övriga oppositionspartiers företrädare framhöll
              skogens betydelse för vår ekonomi och att vi där har en stor samsyn,
              liksom jag är glad över att Socialdemokraterna alltjämt står upp
              för övertygelsen att det går att förena en ambition om en hög
              produktion och en ekonomisk tillväxt med en hög ambition på miljöområdet.
            </seg>
            <seg n="7b621836">
              När det gäller det hyggesfria skogsbruket, som är det som Christina
              Karlsson explicit undrar om, är det min uppfattning att vi i svensk
              skogsbrukslagstiftning inte reglerar vilka metoder man får använda.
              Vi reglerar vilken form av hänsyn man ska ta, och vår lagstiftning
              möjliggör olika typer av brukande. Jag vore tacksam om Karlsson
              kunde exemplifiera vilka delar i lagstiftningen som försvårar
              för alternativa skogsbruksmetoder, exempelvis hyggesfritt skogsbruk
              med plockhuggning eller blädning.
            </seg>
            <seg n="4fb20ade">
              När vi ändå har detta replikskifte mellan Moderaterna och Socialdemokraterna
              är jag nyfiken på att höra hur Socialdemokraterna ser på det förslag
              om kilometerskatt som ni har nylanserat tillsammans med V och
              MP. Är det verkligen förenligt med en ambition om att hela Sverige
              ska leva? Är det förenligt med en ambition om en stark svensk
              skogsindustri som har möjlighet att konkurrera med starka skogliga
              nationer i Europa?
            </seg>
            <seg n="cc7a439e">
              För en svensk företagare innebär den kilometerskatt som införs
              i genomsnitt 70 000 per lastbil, och det är ett väldigt trubbigt
              verktyg för att minska klimatutsläppen. Det slår mot svenskt företagande
              och svensk konkurrenskraft. Hur ser Karlsson på det?
            </seg>
          </u>
          <note type="speaker" n="44bee38b">
            Anf. 100 CHRISTINA KARLSSON (S) replik:
          </note>
          <u who="unknown" xml:id="i-550c8a406f06395e-2" n="254f26dc">
            <seg n="07b9f435">
              Herr talman! Jag hade inte tänkt att vi skulle diskutera kilometerskatten
              i dag. Jag tror att vi får tillfälle att komma tillbaka till den
              många gånger fram till valet.
            </seg>
            <seg n="2ed5502e">
              Det jag funderade över var att en enig miljömålsberedning har
              framställt ett utredningsuppdrag om att den nuvarande skogsvårdslagen
              faktiskt försvårar. Man säger att det finns ett behov av att utreda
              om skogsvårdslagen försvårar andra former av skogsbruk. Jag tycker
              att det är värdefullt att det blir en ordentlig genomgång av detta.
            </seg>
            <seg n="ab6a6668">
              Sedan tänkte jag ta tillfället i akt att ställa några frågor
              om Skogsriket också, när jag ändå står här. Skogsriket är ju en
              vision som jag tycker är mycket intressant. En vision handlar
              om hur något ska vara om vi lever i den bästa av världar. Det
              är något man ska se på lång sikt.
            </seg>
            <seg n="fe81a42a">
              Sedan har man brutit ned det hela på detaljnivå och ställt upp
              vissa mål, och det är bra. Ett av de mål som Johan Hultberg tog
              upp är att detta ska skapa fler jobb. Jag har försökt leta i dokument
              och läsa och förstå, men jag får inte riktigt klart för mig hur
              många jobb man tror att det här ska ge. Finns det något delmål
              för just detta, och på vilket sätt ska man följa upp det? Det
              skulle vara värdefullt för många att få svar på detta när det
              gäller Skogsriket.
            </seg>
          </u>
          <note type="speaker" n="e0f91e06">
            Anf. 101 JOHAN HULTBERG (M) replik:
          </note>
          <u who="johan_hultberg_789084" xml:id="i-d2bffe34fab3968e-8" n="2b76a96c">
            <seg n="781ff771">
              Herr talman! Om vi ska nå visionen om fler jobb i skogen ska
              vi nog passa oss för att föreslå till exempel införande av kilometerskatt
              eller annat som direkt slår mot den näring som vi hoppas ska växa
              och generera fler jobb. I det här sammanhanget är den frågan central.
            </seg>
            <seg n="88af0ceb">
              Min fråga blir återigen: På vilket sätt vinner miljön på att
              svensk transport och svensk konkurrens blir dyrare? Kilometerskatten
              är inget verktyg som slår mot utsläpp utan mot transporter, mot
              kilometer, precis som namnet säger. Det tycker jag är väldigt
              märkligt.
            </seg>
            <seg n="16ea0669">
              Skogsriket är som jag sade inget gammalt mossigt branschprogram.
              Det är ett sätt att försöka samla engagemang som finns. Staten
              ska kunna bidra som en generator för olika projekt och initiativ.
              Men det stora engagemanget måste komma underifrån, från branschen,
              miljöorganisationer och andra aktörer som har intressen i skogen,
              såsom friluftsliv, jägarorganisationer eller liknande. Här tror
              jag att vi kan utveckla både klassiska näringar som sågverk och
              massabruk men inte minst också utveckla nya nischer, till exempel
              framställning av viskos, så att vi kan göra kläder av fibrer som
              vi utvinner från skogen, eller att utveckla turism och rekreation.
              Som jag sade har Skogsriket flera ben.
            </seg>
          </u>
          <note type="speaker" n="9f068993">
            Anf. 102 HELENA LEANDER (MP) replik:
          </note>
          <u who="helena_leander_075a02" xml:id="i-1b7f9f1173ad98c2-6" n="85b958ad">
            <seg n="4e8aea12">
              Herr talman! Johan Hultberg avslutade sitt anförande med att
              fråga hur oppositionspartierna ser på skogsbrukets konkurrenskraft,
              och det tänkte jag svara på. Precis som Johan Hultberg var inne
              på vill jag säga att skogspolitik i hög grad handlar om avvägningar.
              Helst vill vi ha världens bästa konkurrenskraft, världens bästa
              biologiska mångfald, världens bästa klimat och vara världsbäst
              på alla möjliga andra saker också. Ibland går det att förena,
              om man är smart, och ibland står de mot varandra.
            </seg>
            <seg n="bd95bfe6">
              I det konkreta fallet handlade det om tillsynsavgifter, som nog
              är en fråga man kan ställa på alla möjliga områden där vi tar
              ut tillsynsavgifter livsmedelskontroll och vad det nu kan vara.
              Där har vi nog på de flesta håll kommit fram till att det inte
              är detta som är den stora frågan. De flesta företag klarar det.
            </seg>
            <seg n="98ea4bf6">
              Sedan handlar det om kilometerskatten. Här ser vi problem med
              ökande lastbilstransporter i Sverige. Det är saker som transporteras
              kors och tvärs. Det handlar inte främst om skogsprodukter, utan
              det kan vara till exempel mat som transporteras trots att man
              skulle kunna producera och förädla den lokalt på ett helt annat
              sätt än man gör i dag. Man skulle kunna effektivisera transporterna
              och packa smartare. Det är mycket man skulle kunna göra men som
              man inte gör i dag för att det är så billigt att transportera.
            </seg>
            <seg n="8eb97d92">
              Då skulle man kunna höja dieselskatten. Det är delvis något som
              görs av Alliansregeringen, men man går kanske inte hela vägen.
              Man tänker på att det finns en konkurrenssituation och att lastbilarna
              i så fall kan tanka någon annanstans. Då kan man ha en kilometerskatt,
              så slipper man problemet med konkurrenssituationen med åkare som
              tankar på annat håll. Det är jättesmart.
            </seg>
            <seg n="60738b7e">
              Men så har vi skogsbruket, som ju har lite speciella förutsättningar.
              Skogen ligger liksom ute i skogen, och där finns det ofta inte
              så mycket järnvägar och sådant. Det är kanske inte skogsbruket
              man i första hand vill nå. Då har vi sagt att vi ska försöka ha
              olika former av differentieringar, så att man undantar skogsbruket
              på ett rimligt sätt. Det är inte där det stora problemet ligger.
              Kan vi inte vara konstruktiva då?
            </seg>
          </u>
          <note type="speaker" n="a256efa8">
            Anf. 103 JOHAN HULTBERG (M) replik:
          </note>
          <u who="johan_hultberg_789084" xml:id="i-d2bffe34fab3968e-9" n="2b76a96c">
            <seg n="99c99e47">
              Herr talman! Jag är gärna konstruktiv. Helena Leander måste jag
              berömma för att hon i regel är en ärlig och påläst politiker som
              jag har stor respekt för.
            </seg>
            <seg n="a4e314b1">
              När det gäller skogspolitiken tycker jag att den övertro som
              även Miljöpartiet har på reglering och på de möjligheter som staten
              har genom lagstiftning är lite märklig. Min fråga till Miljöpartiet
              är: Vill ni rasera grunden för den svenska skogspolitiken, nämligen
              frihet under ansvar? Tror ni att ett system med en ökad grad av
              detaljreglering gynnar miljön om det gynnar vår produktion, vår
              tillväxt och vår näring?
            </seg>
            <seg n="b62e4503">
              Jag menar att kilometerskatten sådan den föreslås kommer att
              slå hårt mot svenskt näringsliv. Det blir mycket svårt att konstruera
              skatten på ett sådant sätt att den blir konkurrensneutral och
              inte missgynnar svenska transporter eller enskilda sektorer. Jag
              tror att det blir väldigt snårigt att konstruera den skatten.
              Men jag är nyfiken på att se hur förslaget i detalj skulle se
              ut.
            </seg>
            <seg n="07c00446">
              Alliansen har, som jag har varit inne på i den här debatten och
              i den föregående debatten, på olika sätt använt ekonomiska styrmedel
              som vi menar är mer effektiva. Som Helena Leander nämner har vi
              höjt dieselskatten i två steg, och jag utesluter inte att vi kan
              behöva ytterligare höjningar av dieselskatter, fordonsskatter,
              energiskatter och så vidare.
            </seg>
            <seg n="9675ebe0">
              För alliansregeringen är det också viktigt att miljöskatter aldrig
              används som ett sätt att höja det totala skattetrycket. Vi vill
              göra det som vi har gjort under de fem år vi har haft majoriteten,
              nämligen göra den gröna skatteväxlingen. Det handlar om att göra
              det mer lönsamt att arbeta, billigare att anställa och dyrare
              att smutsa ned. Det är bra pang för pengarna.
            </seg>
          </u>
          <note type="speaker" n="9553daae">
            Anf. 104 HELENA LEANDER (MP) replik:
          </note>
          <u who="helena_leander_075a02" xml:id="i-1b7f9f1173ad98c2-7" n="85b958ad">
            <seg n="44b34567">
              Herr talman! Principen kan vi vara rörande överens om. Det ska
              vara dyrare att smutsa ned och lönsamt att arbeta. Problemet är
              dock att ni har sänkt skatten på arbete väldigt mycket medan ni
              har höjt miljöskatterna väldigt lite. Det finns alltså en viss
              obalans. Det är anledningen till att vi vill höja miljöskatterna
              lite till, så att vi kan få balans där.
            </seg>
            <seg n="62eb3325">
              Just kilometerskatten kan man differentiera på olika sätt. Olika
              aktörer har räknat på det. Själva poängen är att vi måste komma
              åt de onödiga tunga varutransporterna som går kors och tvärs.
              Men att träden måste ut ur skogen är inte det som är det stora
              problemet.
            </seg>
            <seg n="ad24e58b">
              Jag är helt övertygad om att man kan lösa det problemet. Men
              om man bara säger nej från början kommer vi ingen vart. Jag blir
              lite nyfiken på hur Moderaterna ska minska transporterna och om
              det är ytterligare dieselskattehöjningar som gäller eller bara
              att låta det vara.
            </seg>
            <seg n="ee8e2cb5">
              Jag återgår till skogen. Var är det för regleringar som vi vill
              återinföra? Vi vill till exempel inte att man ska hugga ned nyckelbiotoper.
              Är det så kontroversiellt? I vissa fall är det vi som talar om
              mer frihet. Man ska ha större frihet att använda sig av hyggesfria
              metoder trots att det i dag kan finnas vissa hinder för det. De
              som håller på med det upplever i varje fall det.
            </seg>
            <seg n="05d5a406">
              Vi hade tidigare ett replikskifte jag och Johan Hultberg där
              jag på något sätt skulle stå till svars för hela Sovjet. Jag tycker
              kanske att kritiken är lite missriktad. Vi vill ha större miljöhänsyn
              i skogsbruket. Men sedan måste skogsbrukarna själva inom de ramar
              som vi sätter upp kunna utforma det på lite olika sätt beroende
              på vad de har för inriktning med sin skog och vilka förutsättningar
              som råder på platsen.
            </seg>
          </u>
          <note type="speaker" n="21097013">
            Anf. 105 JOHAN HULTBERG (M) replik:
          </note>
          <u who="johan_hultberg_789084" xml:id="i-6d2a92d1a5b45001-1" n="2b76a96c" next="i-02f0c46ef5f007db-1">
            <seg n="970eeaad">
              Herr talman! När jag nämnde Sovjet i vår föregående debatt var
              det inte någon anklagelse om att Miljöpartiet skulle förespråka
              ett sovjetiskt system. Vad det handlade om var en diskussion om
              huruvida tillväxten var möjlig att förena med en hög miljöambition
              och minskade utsläpp.
            </seg>
            <seg n="1c01dece">
              Jag menar att det är möjligt om man har ett marknadsekonomiskt
              system. Det var vad diskussionen handlade om. Det är beklagligt
              att vi i Sveriges riksdag har ett annat parti, nämligen Vänsterpartiet,
              som uppenbarligen motsätter sig marknadsekonomin.
            </seg>
            <seg n="121a3527">
              De menar att det inte är en förutsättning för en hållbar utveckling.
              Det menar jag att den är. Det är en logisk och viktig debatt att
              föra som vi kanske inte klarar av att ha i det här replikskiftet.
            </seg>
            <seg n="6eb90429">
              Helena Leander frågar mig vad Alliansen och Moderaterna vill
              göra för att minska transporterna. Först och främst är inte vårt
              huvudsakliga mål att minska transporterna. Vårt huvudsakliga mål
              är att minska utsläppen.
            </seg>
            <seg n="6e4ab398">
              Vi har inte som politik idé att bekämpa köttätande eller bilåkande.
              Vi har som politisk idé att bekämpa klimatutsläpp och annan miljöskadlig
              verksamhet. Det är vad vi fokuserar på.
            </seg>
            <seg n="89b65b8b">
              Vi tror att det är bättre att ha styrmedel som riktar in sig
              på utsläpp i stället för på kilometer. Vi tror att det är bättre
              att satsa på forskning och utveckling än på detaljregleringar.
            </seg>
            <seg n="c7313385">
              Det är naturligtvis bra att man ska ta hänsyn. Men jag upplever
              att det finns en överdriven tro hos Miljöpartiet när det gäller
              vad man lagstiftningsmässigt kan åstadkomma. Att avgiftsbelägga
              både det ena och det andra tror jag inte är rätt väg att gå.
            </seg>
            <seg n="272bbc6a">
              Det är viktigt att man får ett engagemang från skogsägarna. Vi
              är på väg att nå ett ökat engagemang tack vare bland annat Alliansens
              lösning med Komet där markägare själva får identifiera marker
              med höga värden.
            </seg>
            <seg n="10e363b2">
              Jag tror mycket på den typen av åtgärder. Det är fel väg att
              till exempel ha avgifter vid fältbesök eller naturvårdsavgifter
              som man föreslår från andra partier. Det flyttar ansvar från markägaren
              till staten.
            </seg>
            <seg n="1ceffd1b">
              Det är viktigt att även i det här sammanhanget betona betydelsen
              av eget ansvar hos de enskilda markägarna.
            </seg>
          </u>
          <note n="70c62e7a">
            Anf. 106 ANITA BRODÉN (FP):
          </note>
          <u who="johan_hultberg_789084" xml:id="i-02f0c46ef5f007db-1" n="2b76a96c" prev="i-6d2a92d1a5b45001-1">
            <seg n="4faf037e">
              Herr talman! Miljö- och klimatfrågan är en av vår tids stora
              utmaningar, och sambandet med och vikten av växande skog för att
              hejda klimatförändringarna har tack och lov uppmärksammats alltmer.
              Det finns också en medvetenhet om att 70 procent av den biologiska
              mångfalden ryms i de globala skogarna.
            </seg>
            <seg n="e7bf0906">
              I kampen mot ett varmare klimat spelar skogar och hav en strategisk
              roll. Främst växande skog men även haven med deras rika djur-
              och växtliv utgör viktiga kolsänkor som binder mer än hälften
              av människornas koldioxidutsläpp. Klimatpolitikens mål, ambitionerna
              för den biologiska mångfalden och kampen mot avskogning hänger
              intimt samman.
            </seg>
            <seg n="61b15627">
              Under de senaste 100 åren har runt hälften av den tropiska regnskogen
              försvunnit, och koldioxidutsläppen från skogsavverkningen är större
              än utsläppen från världens hela transportsystem.
            </seg>
            <seg n="773b32cd">
              Herr talman! Det är viktigt att vi har med oss denna utgångspunkt
              när vi i vårt land diskuterar den framtida skogspolitiken. Jag
              kan konstatera att Alliansen tillsammans med Socialdemokraterna
              har en samsyn i dessa frågor.
            </seg>
            <seg n="7741472c">
              En skogspolitik handlar om både ett effektivt skydd och ett ansvar
              för den biologiska mångfalden. Det handlar också om att ge långsiktiga
              förutsättningar för ett hållbart produktivt skogsbruk. Vi får
              inte glömma att det är ett skogsbruk som står för ett exportvärde
              på nära nog 130 miljarder kronor.
            </seg>
            <seg n="93bdcef0">
              Det är ett skogsbruk som genererar ett antal arbetstillfällen
              och verkligen är en förnybar basindustri i vårt land. Här finns
              en potential vad gäller både förädling och nya produkter. Man
              kan där nämna nya textilier som kommer från skogen. Det är en
              fantastisk framtida utveckling.
            </seg>
            <seg n="d0b8d5de">
              Jag vill också lyfta fram det Johan Hultberg nämnde om de forskningsinsatser
              som nu ryms inom Future Forest. Det är ett unikt forskningsprojekt.
              Det är spännande att se fram emot de resultat som kommer att komma
              därifrån.
            </seg>
            <seg n="20b2bfbc">
              Herr talman! Ägandet av skog ger ett lokalt engagemang för skogen
              som är i det närmaste unikt. Det finns ett otal exempel på hur
              mark vårdats på ett långsiktigt hållbart sätt trots att avkastningen
              aldrig kommer att tillfalla den som vårdar eller äger skogen utan
              generationer många år senare.
            </seg>
            <seg n="f1529baf">
              I den senaste skogspropositionen En skogspolitik i takt med tiden
              fastställdes återigen de två jämställda målen. Där betonades skogens
              roll för klimatet men också behovet av ökad skoglig tillväxt och
              en förbättrad generell hänsyn.
            </seg>
            <seg n="2e382538">
              Vad gäller den generella hänsynen är det givetvis fullständigt
              oacceptabelt att stora brister i efterlevnaden har påvisats. Nu
              vet vi att det förs diskussioner. Man kontrollerar, och man jobbar
              vidare med den procentsats som kablades ut för ett antal månader
              sedan.
            </seg>
            <seg n="b71c718f">
              Det är inte heller tillfredsställande med olika målbilder och
              osäkerhet mellan lagnivån och rådgivningsnivån. Därför är det
              bra att regeringen och Skogsstyrelsen tar tag i de frågorna. Det
              är nu en dialog på gång och ett arbete som pågår.
            </seg>
            <seg n="cc1b007d">
              Miljömålsberedningen har också fått ett uppdrag att ta fram etappmål.
              Skogsstyrelsen tog initiativ till dialogmöten, och regeringen
              tillsköt medel till ökad rådgivning.
            </seg>
            <seg n="32107966">
              Det krävs framgent en ökad lagtillsyn och fler domar för att
              få en ökad tydlighet och mer praxis. Just nu ligger i Kammarrätten
              ett fall rörande Änokdeltat som varit medialt uppmärksammat under
              ganska lång tid. Det blir väldigt intressant att ta del av resultatet
              eftersom det kommer att bli vägledande.
            </seg>
            <seg n="8ae61576">
              Jag delar landsbygdsministerns uppfattning att det finns skäl
              att göra ytterligare avvägningar för att se hur vi på ett bättre
              sätt kan leva upp till Århuskonventionen. I samband med fallet
              om Änokdeltat har denna fråga ställts på sin spets.
            </seg>
            <seg n="f6a2282b">
              Det är, herr talman, oerhört angeläget att stor miljöhänsyn tas
              vid avverkning och att också möjligheter ges att granska avverkningsanmälan.
              Folkpartiet har under lång tid krävt en möjlighet att införa ett
              akutstopp då myndigheter inte haft tid eller möjlighet att komma
              ut till marken, det kan vara snö och annat, och besiktiga avverkningsanmälan
              på ett tillfredsställande sätt. Vid en utökning av fältbesök,
              som nu aviseras, kan detta bli ännu mer angeläget.
            </seg>
            <seg n="a15150f6">
              I den senaste skogspropositionen anförs att miljöhänsynen och
              resurserna för att långsiktigt bevara skyddsvärd skog behöver
              öka samt att arbetet ska fortsätta för att ge gammelskogarna ett
              formellt skydd. Detta är mycket bra.
            </seg>
            <seg n="9686d23c">
              Vad gäller diskussionerna om hyggesfritt skogsbruk välkomnar
              jag de diskussionerna. Det kan krävas en ökad tydlighet i skogsvårdslagen.
            </seg>
            <seg n="bd64e515">
              I regleringsbrevet 2008 angavs riktlinjer för fortsatt arbete
              för hyggesfria metoder. Det bedrivs forskning om kontinuitetsskogsbruk.
              Jag, som är positiv till detta komplement i brukandet, anser att
              kontinuitetsskogsbruk är positivt. Men det får inte får legitimera
              avverkning av skyddade områden. Vi måste kunna hålla isär detta.
            </seg>
            <seg n="b641c63b">
              Jag vill, herr talman, lyfta fram Sveaskog, som använde sig av
              utbytesskog. Det var en genial lösning, och det hjälpte till mycket.
              Trots att det var en del problem i initialskedet hjälpte det oss
              att i det närmaste kunna nå delmålet Levande skogar.
            </seg>
            <seg n="9f4dfd7f">
              Det är också viktigt att vi har utvecklat skyddsformen naturvårdsavtal.
              Kometprojektet har nämnts. På område efter område visar vi en
              ambition att uppfylla de målsättningar som är gjorda.
            </seg>
            <seg n="d8975fb0">
              Herr talman! Slutligen vill jag bara nämna några punkter om vad
              som är på gång. Skogsriket har nämnts här. Man kanske inte har
              talat om det exakta antalet, men det blir ett antal nya arbetstillfällen.
              Bland annat har man tillfört 80 miljoner kronor fram till 2015
              för att stimulera till fler arbeten.
            </seg>
            <seg n="d67e361e">
              Låt mig ta två exempel från Skogsriket. Det handlar om innovation
              och om förädlingsgrader. Jag nämnde bland annat textilier. Här
              finns många områden där det finns en potential. Det handlar också
              om den viktiga sociala delen med turimsatsningen med nya företag.
              Människor längtar efter och behöver skog och mark.
            </seg>
            <seg n="5375cd5e">
              Den statliga rådgivningen och dialogen med skogsbruket om biologisk
              mångfalden förstärks nu. I rådgivningen finns också vattenekosystemet
              med. Nu använder vi den nya tekniken. Satellitbilder används för
              att se röjningsbehov. Det är mycket smart att kunna använda den
              nya tekniken och underlätta arbetet på så sätt. Skogsbrukets aktörer
              enas om en gemensam strategi för vattenhänsynen. Där kommer återigen
              vattnet som en viktig del. Körskador har nämnts. Det finns ett
              arbete, och det finns en policy utarbetad för att förhindra körskador
              på skogsmark.
            </seg>
            <seg n="44918962">
              Herr talman! Genom att tydligt analysera och se de utmaningar
              och problem som finns, men framför allt genom att se de möjligheter
              som finns i skogen, har vi berett marken och vidtagit de åtgärder
              som krävs.
            </seg>
            <seg n="2bd354b8">
              Jag vill avsluta med att glädja oss alla som är engagerade i
              skogsfrågor och i miljö- och klimatfrågor med att världens ögon
              nu riktas emot den svenska skogen. Sveriges arbete med skog i
              ett internationellt perspektiv har lett till att Kina har tecknat
              avtal med Skogsstyrelsen i Sverige. Samarbetsavtalet handlar om
              erfarenhetsutbyte om en bättre skoglig förvaltning. Vi är förebilder,
              och vi har nu möjlighet att stödja ett stort land i öster när
              det gäller att få ett hållbart skogligt brukande.
            </seg>
          </u>
          <note type="speaker" n="60f935aa">
            Anf. 107 IRENE OSKARSSON (KD):
          </note>
          <u who="christina_oskarsson_f64ac1" xml:id="i-e4d8097dff867028-0" n="cd6786e8">
            <seg n="5d8ba06a">
              Herr talman! Det har varit ett par spännande timmar när jag har
              suttit och lyssnat på kollegerna.
            </seg>
            <seg n="875777a9">
              Skogen är en av våra absolut viktigaste resurser att förvalta
              och bruka. Skogen ska räcka till mycket. Den ska vara allt från
              vea brann, som det heter hemma, till producent av råmaterial till
              kläder. Den ska bevara den biologiska mångfalden och vara material
              för drivmedelsframställning och råvara för att bygga hållbara
              boenden. Skogen ska också vara mottagare och upptagare av de CO2-utsläpp
              vi har, och den är platsen där vi alla ska finna en oas där vi
              bara kan njuta, plocka bär och svamp eller kanske jaga en hare
              eller älg.
            </seg>
            <seg n="8cb9dc01">
              Förr sade man att skogen var den fattiges tröja. I dag borde
              vi säga att skogen är vårt förnybara guld. Skogen har ett värde
              på många sätt. Därmed ska den skötas, brukas och förvaltas så
              att dess värde består till kommande generationer.
            </seg>
            <seg n="05fe09e9">
              Herr talman! När jag lyssnade på Socialdemokraternas inledning
              kände jag att vi nästan kunde ha skrivit samma manus så långt.
              Men det finns lite nyansskillnader framgent.
            </seg>
            <seg n="4a1d90fa">
              Det är ett motionsbetänkande som vi debatterar i dag. För lyssnarna
              kan det ibland vara lite spretigt eftersom vi gärna tar upp ämnen
              som tangerar motionerna som sådana. Det är väl så att det hjärtat
              är fullt av talar vi gärna om i den här talarstolen.
            </seg>
            <seg n="e3a6bea0">
              Därför, herr talman, förvånar det mig att jag återigen kan läsa
              reservationer där man verkar se på markägare och skogsbrukare
              som bovar. Att som Miljöpartiet och Vänsterpartiet säga att skogsbruket
              i och för sig bara det storskaliga skulle vara en av de mest miljöskadliga
              verksamheter vi har är att ta stora ord i sin mun, eller snarare
              att skriva dem i reservationen.
            </seg>
            <seg n="c33546d9">
              Herr talman! Jag tror nämligen inte att det är så vare sig med
              den lilla eller den stora skogsägaren. Jag tror att alla vill
              förvalta detta på bästa sätt. Skogsstyrelsen har fått en viktig
              roll i detta att både vara kontrollmyndigheten och den som förmedlar
              kunskap. Det är Skogsstyrelsen som ska tillse att beslut efterlevs
              och att kunskapen är tillräcklig hos markägare, brukare och entreprenörer
              inte minst den sista gruppen.
            </seg>
            <seg n="6863580b">
              Detta blir allt viktigare då fler och fler skogsägare ser ut
              som jag. Jag är inte riktigt skogsägare ännu, men vi får se om
              jag blir det. En typisk skogsägare bor någon annanstans, och skogen
              finns långt därifrån. Alltså måste någon annan sköta den. Då är
              utbildning och kunskap hos dem som är entreprenörer oerhört centralt.
              Där tror jag att vi behöver göra mer på våra naturbruksgymnasier,
              och jag vet att näringen själv har tagit initiativ till att tillsammans
              med skolorna förbättra kvaliteten på utbildningen.
            </seg>
            <seg n="37d5acfb">
              Det arbete som Skogsstyrelsen genomför också när det gäller att
              kalibrera metoderna för hur man granskar och kontrollerar är oerhört
              viktigt. Det initiativ som man har tagit och som görs i samverkan
              med olika aktörer är centralt för att vi ska få en gemensam bild
              av vad det är vi ska kontrollera.
            </seg>
            <seg n="4aac5256">
              Därför grämer det mig, herr talman, att Svenska Naturskyddsföreningen
              nu har valt att kliva av arbetet. Jag tror att det är mycket olyckligt,
              och jag tycker att det är en brist att man väljer att inte finnas
              med i rummet och delge sin kunskap och sin syn på saker och ting.
              Man ställer sig i stället utanför. I mina ögon gör det att man
              då tappar i respekt för sitt arbete och för de synpunkter man
              har.
            </seg>
            <seg n="e9f0bca6">
              Det är centralt att man kommer fram till att man är överens om
              vad man beskriver och hur man beskriver det för att vi ska få
              en rättstrygghet och en säkerhet. Det handlar om att de skogsägare
              och nu tangerar jag igen Socialdemokraternas anförande som sköter
              sig ska känna sig trygga och säkra med att de vet detta. De ska
              också veta att de få som inte sköter sig ska få det påtalat för
              sig och därmed få reprimander för att de inte efterlever det som
              gäller.
            </seg>
            <seg n="b194b65e">
              Jag har själv glädjen att få vara med Miljömålsberedningen och
              får lära mig otroligt mycket, men också att få vara med och försöka
              formulera de avvägningar som ibland är svåra att göra. Vi konstaterar,
              som någon tidigare har sagt, att vi behöver belysa detta och se
              om vi behöver förändra inte att vi ska förändra skogsvårdslagstiftningens
              30 §. Det tycker jag är en oerhörd skillnad. Vi ska få belyst
              och tydliggjort vad som är i eventuellt behov av förändringar.
            </seg>
            <seg n="f895a7e7">
              Anita Brodén berörde Nagoyaöverenskommelsen. Den är också oerhört
              central, och den är central också i Miljömålsberedningens arbete.
              Vi ska hitta en gemensam grund även där för vad den innebär för
              Sverige och för våra åtaganden.
            </seg>
            <seg n="478b1848">
              Vad är det vi har som är unikt i Sverige för den biologiska mångfalden
              där vi kanske behöver göra betydligt större avvägningar än när
              det gäller andra delar som finns i fler länder, på fler ställen
              än här? Vi behöver titta mer på hur Sverige ska leva upp till
              det som det är oerhört viktigt att vi gemensamt har skrivit under.
            </seg>
            <seg n="f628a0cd">
              Det är också viktigt, herr talman, att vi fortsätter på det inslagna
              spåret, som alliansregeringen har gjort. Det handlar om tilltro
              till dem som äger. Kometprogrammet är en del. Naturvårdsavtal
              är en annan. Det finns mycket vad gäller den biologiska mångfalden
              som vi kan göra om man ger tilltro till dem som sköter skogen
              och låter dem göra det på sitt sätt utifrån ett ramverk. Då får
              vi mångfalden.
            </seg>
            <seg n="1cd0ef92">
              Men, herr talman, det är lätt att tro att det när det gäller
              skogen blir väldigt mycket naturvård. Någon har sagt att vi har
              fel balans. Ibland kan jag tro att de här debatterna har lite
              fel balans.
            </seg>
            <seg n="decbc8fc">
              Skogen är en av våra viktigaste exportråvaror. Det handlar om
              närmare 130 miljarder. Det figurerar någon divergerande siffra,
              beroende på vilket år vi väljer att utgå från. Men det är en otrolig
              tillgång, och det är en otrolig potential. Där ska vi satsa. Och
              precis det har regeringen gjort i den nya skogspolitiken, som
              drivs genom det projekt som heter Skogsriket. Där ser vi utvecklingspotentialen,
              inte minst när det gäller att få ett fungerande företagande på
              landsbygden. Det är ett ben till för landsbygdsföretagaren att
              stå på.
            </seg>
            <seg n="dd649995">
              Det är en utvecklingspotential till, inte minst för företagen
              i min hembygd där många är trähusproducenter.
            </seg>
            <seg n="dbadbe48">
              Det är en utvecklingspotential till när det gäller forskning
              och utveckling på det här området, där Sverige ska vara i framkant
              och gå i bräschen.
            </seg>
            <seg n="d702dd52">
              När vi pratar om en av våra viktigaste näringar i denna kammare
              är Sverigedemokraterna inte representerade.
            </seg>
            <seg n="213728e0">
              Herr talman! Jag kände ett behov av att säga det. Jag har upplevt
              många gånger i debatter av centralt intresse att ett parti inte
              är närvarande. Jag tycker mig ha ett behov av att säga att jag
              tycker att det är dålig respekt för debatten och för betänkandet
              och det arbete som vi gör här gemensamt.
            </seg>
          </u>
          <note n="d0a8dfd2">
            Med det yrkar jag bifall till förslaget i betänkandet och avslag
            på samtliga motioner.
          </note>
          <note type="speaker" n="bc02154a">
            Anf. 108 HELENA LEANDER (MP) replik:
          </note>
          <u who="helena_leander_075a02" xml:id="i-1b7f9f1173ad98c2-8" n="85b958ad">
            <seg n="440a0cee">
              Herr talman! När Artdatabanken varnar för att var tionde svensk
              skogsart i dag är rödlistad, när tre av fyra rödlistarter minskar
              så kraftigt att deras framtid inte är säkrad och när 5 procent
              av de här arterna redan är utdöda i Sverige går det inte att komma
              ifrån att det storskaliga skogsbruket har negativa miljöeffekter.
            </seg>
            <seg n="e6c6d2f8">
              Jag tycker inte att det är jättedrastiskt att uttrycka det så.
              Däremot behöver man inte för den sakens skull säga att skogsägare
              är onda och vill förstöra vår miljö, för det tror jag inte. De
              vill göra sitt jobb. Deras jobb är att ta ut träd ur skogen och
              se till att det blir papper, hus, energi och alla möjliga saker
              som vi vill göra av skogen.
            </seg>
            <seg n="0df4e232">
              Det här gör de då inom de ramar som vi sätter upp. Och om vi
              sätter upp dåliga ramar och om vi tillåter saker som vi egentligen
              tycker är dumma är det inte så konstigt om det blir så här. Jag
              menar folk håller sig till de lagar som finns. Därför har vi ett
              tungt politiskt ansvar att se till att vi har en bra lagstiftning
              som värnar den biologiska mångfalden i skogen.
            </seg>
            <seg n="7eee1836">
              Sedan är det i och för sig så att alla inte ens följer den lag
              vi har. Som jag var inne på tidigare har det funnits granskningar
              där man sett att två tredjedelar inte ens lever upp till lagens
              ganska låga krav. Det är onekligen problematiskt. Det visar på
              att vi också behöver bättre tillsyn, så att man verkligen vet
              vad det är för värden man har innan man skövlar dem.
            </seg>
            <seg n="5209feb2">
              Man behöver kunna göra fältbesök. Man behöver också ha en bättre
              rådgivning, så att de här personerna vet vad det är de ska göra
              och inte. För jag tror, som sagt, inte att de flesta är onda.
              De vill väl, men ibland har de kanske inte riktigt den kunskap
              som de behöver, även om många har det.
            </seg>
            <seg n="e37ef01a">
              Att försöka prata bort att det är miljöproblem ute i skogen tycker
              jag inte är en konstruktiv väg. Jag tycker att det är bättre om
              vi kan försöka se hur vi som lagstiftare kan ta ansvar för att
              få en större miljöhänsyn i skogen. Vad vill Kristdemokraterna
              göra där?
            </seg>
          </u>
          <note type="speaker" n="57a5c3bc">
            Anf. 109 IRENE OSKARSSON (KD) replik:
          </note>
          <u who="christina_oskarsson_f64ac1" xml:id="i-e4d8097dff867028-1" n="cd6786e8">
            <seg n="43c061db">
              Herr talman! Vi kan väl börja där Helena Leander och jag kanske
              är överens det gäller regeringen också.
            </seg>
            <seg n="6eeb9fab">
              Vi säger att vi ska ge Skogsstyrelsen ytterligare resurser och
              vi har gjort det för att man ska kunna ägna sig mer åt det som
              är rådgivning och det som är kunskapshöjande. Vi satsar resurser
              på forskning och utveckling. Vi har också skalat av Skogsstyrelsen
              en del uppgifter som andra aktörer kan sköta på marknaden, så
              att Skogsstyrelsen kan fokusera mer på detta. Det tror jag är
              oerhört centralt.
            </seg>
            <seg n="c13d2764">
              Sedan kan jag tycka något i motsats till Helena Leander. När
              det gäller den proposition som vi antog under förra mandatperioden,
              som byggde på en rejäl genomlysning av skogslagstiftningen, konstaterade
              man att vi har två jämställda mål. De är bra, och de ska vara
              kvar. Dem ska vi förfina och utveckla på olika sätt.
            </seg>
            <seg n="2b6004f1">
              Miljömålsberedningen har en del i det här arbetet. Det handlar
              om att se: Hur får vi en hållbar markanvändning? Där är skogen
              en viktig del. Vi har ju delat upp det i skog och övrig mark,
              kan vi förenklat säga. Det är oerhört viktigt.
            </seg>
            <seg n="255905d5">
              Sedan påverkar klimatförändringen i sig vilka arter vi har, hur
              de kommer att se ut och var de kommer att finnas. Det gör också
              att vi måste ha en flexibilitet i de system vi har. Där är en
              hel del redan gjort. Och mer är på väg i det arbete som inte minst
              Skogsriket, det som Landsbygdsdepartementet nu har satt som rubrik,
              ger vid handen att vi kommer att kunna göra.
            </seg>
            <seg n="29ac1588">
              Sedan tycker jag att det är viktigt att få påpeka att ungefär
              25 procent, om vi nu ska använda samma siffror, levde väl upp
              till de regelverk som är uppställda en del kan tycka att det är
              ett bristande underlag.
            </seg>
            <seg n="090ccb3d">
              Jag är lite trött på att vi alltid lyfter fram det som inte är
              bra. En del markägare känner sig tilltryckta, som några tidigare
              talare har sagt, för de gör verkligen allt och lite till.
            </seg>
          </u>
          <note type="speaker" n="b950454f">
            Anf. 110 HELENA LEANDER (MP) replik:
          </note>
          <u who="helena_leander_075a02" xml:id="i-1b7f9f1173ad98c2-9" n="85b958ad">
            <seg n="bb4b12fb">
              Herr talman! Det ligger väl lite i sakens natur att man som politiker
              ser en massa problem som man vill rätta till. Man går i gång på
              dem och börjar prata om dem. Att det finns en massa goda människor
              som gör en massa bra saker ute i världen behöver man ju inte lösa,
              så det pratar man inte så mycket om. Men visst finns det de som
              gör mycket bra också.
            </seg>
            <seg n="e29c6930">
              Sedan var det detta med de två jämställda målen i skogsvårdslagen.
              Det handlar om miljö och ekonomi, krasst uttryckt, eller miljö
              och produktion. I längden hänger det naturligtvis ihop. Vi har
              ju ingen produktion alls om inte miljön funkar. Men kortsiktigt
              kan det vara målkonflikter mellan de två målen.
            </seg>
            <seg n="f10ae751">
              I dag ser vi tyvärr att miljöhänsynen brister ute i skogen på
              ett helt annat sätt. Produktionen är det inget fel på. Det var
              väl Johan som pratade om hur fantastiskt det är, om avverkningar
              och om vilka virkesförråd vi har och hur mycket vi kan plocka
              ut. Däremot ser vi siffror efter siffror på hur miljöhänsynen
              brister.
            </seg>
            <seg n="c7aa520f">
              Då tycker jag att vi som politiker måste ta oss en funderare.
              Hur blev det så här skevt? Vad kan vi göra för att det här verkligen
              ska bli långsiktigt hållbart? Då behöver miljöhänsynen öka.
            </seg>
            <seg n="d3ea207e">
              Jag har föreslagit en del olika saker som man skulle kunna göra,
              i de tal vi har hunnit ha nu. Vi har hört lite grann om vad som
              görs, men uppenbarligen har vi en bra bit kvar. Jag tror att vi
              kommer att behöva göra mycket mer om vi verkligen ska få någon
              ordning på den här skogspolitiken. Det är nu vi kan påverka. När
              vi har utrotat arter och skövlat livsmiljöer är det så dags. Nu
              blev jag väldigt alarmistisk. Förlåt! Men så är det ibland. Jag
              blir engagerad. Vi lämnar alarmismen.
            </seg>
            <seg n="ca1bbb24">
              Ser inte även Kristdemokraterna att det faktiskt finns stora
              problem med miljöhänsynen ute i skogsbruket som vi behöver ta
              itu med?
            </seg>
          </u>
          <note type="speaker" n="80ea2170">
            Anf. 111 IRENE OSKARSSON (KD) replik:
          </note>
          <u who="christina_oskarsson_f64ac1" xml:id="i-e4d8097dff867028-2" n="cd6786e8">
            <seg n="b4a46100">
              Herr talman! Jag kan börja med att göra motsatsen till vad Helena
              tycker att vi ska ägna oss åt som politiker. Jag kan tacka dig,
              Helena, för ett oerhört engagemang, som jag har suttit och viskat
              i bänken här nere. Du är oerhört engagerad i alla dina inlägg,
              och det är oerhört roligt. Sedan delar jag inte allt det du säger.
            </seg>
            <seg n="5469da05">
              Jag delar till exempel inte synen på det här med produktion och
              att det är fel. Jag kan bara konstatera, precis som Johan, Moderaternas
              företrädare, sade tidigare, att det faktiskt är så att tillväxten
              har förändrat otroligt mycket.
            </seg>
            <seg n="ae276b3e">
              Vi kan plocka fram gamla kartor, som jag älskar att titta på,
              och se var vi hade skog för 100 år sedan, var vi hade skog för
              150 år sedan och för 200 år sedan. Det har hänt otroligt mycket
              när det gäller tillväxt av skog i detta land där det inte fanns
              en pinne förut, enkelt uttryckt. Jag kan gå till min egen hembygd
              och se detta.
            </seg>
            <seg n="37ea1052">
              Vi har förändrat miljön, och vi har förändrat villkoren för både
              skogsproduktion och arternas utbredning. Och det har vi varit
              med och påverkat under hundratals år.
            </seg>
            <seg n="51335366">
              Vi ska naturligtvis ta ett ansvar för detta, och vi ska ha en
              lagstiftning som är långsiktig och som tar detta på mycket stort
              allvar. Därför är det som nu Miljömålsberedningen sysslar med
              en av de viktiga lösningarna på de problem som jag kanske inte
              tycker är lika stora som Helena Leander tycker men som finns där
              och som ska tas på allvar.
            </seg>
          </u>
          <note n="760fade1">
            Överläggningen var härmed avslutad.
          </note>
          <note n="7bdfad04">
            9 § Familjerätt
          </note>
          <note n="8647f76a">
            Föredrogs
          </note>
          <note type="speaker" n="4df0be18">
            Anf. 112 HANNAH BERGSTEDT (S):
          </note>
          <u who="hannah_bergstedt_f52eef" xml:id="i-336583fedd8fc6ce-0" n="1726e76c" next="i-14901ea5203bdbbc-0">
            <seg n="14801d80">
              Herr talman! Dagens debatt handlar om området familjerätt. Det
              är ett område som har engagerat många ledamöter; i dagens betänkande
              behandlas inte mindre än 79 motionsyrkanden.
            </seg>
            <seg n="f6995eb4">
              Jag står fast vid samtliga socialdemokratiska reservationer men
              kommer för tids vinnande att yrka bifall till reservationerna
              1 och 3.
            </seg>
            <seg n="966f5604">
              Det går så klart att hitta flera orsaker till mängden motioner
              inom ämnet familjerätt. Människor väljer att bilda familj på ett
              annat sätt än när lagstiftningen som vi har i dag kom till, och
              därför skaver den mot den familjebildning vi har i dag. Det är
              just därför vi behöver en regering som vill verklighetsanpassa
              lagstiftningen och som stöttar familjen och inte värderar och
              försvårar för dem som inte väljer att leva i så kallade kärnfamiljer.
            </seg>
            <seg n="c0bdd109">
              Mängden motioner kan också till viss del förklaras med att vi
              har en regering som har svårt att hantera minoritetsregerandet
              och inte orkar med att internt göra upp om den framtida familjepolitiken
              utan låter utvecklingen bromsas, då man belastas med ett värdekonservativt
              parti som i många stycken vill hålla Sverige kvar i en moralisk
              medeltid och gärna vill lägga sig i och värdera olika familjebildningar.
              Detta väcker frustration hos oppositionen men också i regeringspartiernas
              egna led.
            </seg>
            <seg n="52187143">
              Vi socialdemokrater ser ett behov av ett samlat grepp kring familjepolitiken
              över utskottsgränserna, en verklighetsanpassning av lagstiftningen
              utifrån hur människor väljer att leva i dag. Lagen är till för
              att skydda och stödja familjerna. I dag finns det tillfällen när
              lagen i stället upplevs som ett hinder. Exempelvis är fastställandet
              av faderskap när föräldrarna är ogifta i behov av förenkling.
            </seg>
            <seg n="0941d9da">
              Ett gift par räknas båda automatiskt som föräldrar när barnet
              föds. Där familjen består av två människor som valt att leva som
              sambo krävs ett fastställande av faderskap för att försäkra sig
              om barnets rättigheter. Den ritual som förekommer i dag där föräldrarna
              kallas till socialtjänsten för att godkänna faderskapet och garantera
              att man varit tillsammans under konceptionstiden beskrivs av många
              som föråldrad och förnedrande.
            </seg>
            <seg n="32e4dcf6">
              Vi menar att föräldrarna redan på sjukhuset eller i samband med
              de första kontakterna med Försäkringskassan gemensamt ska kunna
              underteckna en försäkran med uppgivande om faderskap. Ett annat
              alternativ kan vara att föräldrarna gemensamt anmäler faderskapet
              till folkbokföringsregistret och att socialnämnden endast utreder
              de fall där det finns oklarheter i frågan om vem som är pappan.
            </seg>
            <seg n="ede7ef40">
              Givetvis ska lagstiftning ha en rättssäker grund, men att förenkla
              förfarandet rörande faderskapsfastställande för samboende känns
              inte som en radikal utveckling av familjepolitiken utan som en
              verklighetsanpassning, eftersom många väljer att bilda familj
              utan att vara gifta.
            </seg>
            <seg n="12ed816e">
              Herr talman! Lagstiftning ska inte värdera ett förhållande och
              ett föräldraskap olika utifrån om det gifta paret är samkönat
              eller olikkönat. I dag gör lagstiftningen skillnad på detta när
              ett gift par får barn genom assisterad befruktning och när ett
              lesbiskt par får det.
            </seg>
            <seg n="9881d0d7">
              Redan 2007 föreslog utredningsbetänkandet Föräldraskap genom
              assisterad befruktning att en kvinna som är gift med eller registrerad
              partner till modern ska betraktas som barnets förälder. Vi är
              medvetna om att lagstiftning kräver noggrannhet och inte är helt
              okomplicerat, men desto viktigare är det att ta frågan på allvar,
              tillskjuta resurser och se till att komma med förslag i frågan.
            </seg>
            <seg n="4c032730">
              Enligt uppgift från Justitiedepartementet är utredningsbetänkandet
              föremål för beredning inom Regeringskansliet. Hur länge tycker
              allianspartierna att det är rimligt att en utredning ligger som
              hyllvärmare på Regeringskansliet? Det måste börja bli ganska trångt
              på den hyllan, för det är inte särskilt många förslag som regeringen
              kommer fram med under våren.
            </seg>
            <seg n="ff48a5e5">
              Vi behöver en regering som bryr sig om familjen och vill skapa
              förutsättningar för att lagen ska vara i samklang med verkligheten
              och fungera väl. Lagen ska inte värdera och bry sig i hur familjer
              ska bildas. Kanske borde regeringen ta familjerådgivningen till
              hjälp och ägna tid åt att hantera sina interna konflikter så att
              människor slipper leva med en otidsenlig familjelagstiftning.
            </seg>
            <seg n="fc607e75">
              Herr talman! Det finns också behov av att se över vårdnadsreglerna.
              Kärleken tar ibland slut, och man väljer att gå skilda vägar.
              Oenigheten kring barn är en smärtsam konsekvens där samhället
              gemensamt behöver göra sitt yttersta för att stötta föräldrarna
              i att undvika konflikt. Men om det blir så är det viktigt att
              samhället ser till att stå på barnets sida.
            </seg>
            <seg n="285da671">
              Vårdnadsreformen från 2006 syftade till att få föräldrar att
              samarbeta bättre och till att färre vårdnadstvister skulle komma
              till domstol. Detta har tyvärr inte slagit igenom på det vis man
              önskade. I stället har antalet fall som går till domstol ökat.
              I samband med att fler vårdnadstvister går till domstol upplever
              också fler pappor att de inte riktigt tas på allvar för att ses
              som potentiella vårdnadshavare av rätten. Mamman ses ofta som
              det självklara valet när det gäller ensam vårdnad.
            </seg>
            <seg n="7b5925bc">
              Mot den bakgrunden bör regeringen ges i uppdrag att följa upp
              den nya lagstiftningen och återkomma med förslag på hur man ska
              kunna komma till rätta med att så många fall går till domstol
              och se till att mammor och pappor behandlas jämställt av rätten.
            </seg>
            <seg n="a11e086a">
              En annan aspekt är frågan om fler än två vårdnadshavare. Barn
              som lever med skilda föräldrar där det finns en ny partner som
              fungerar som en förälder, eller barn som har kommit till när två
              samkönade par har valt att skaffa barn gemensamt, står inför problematiken
              att dessa inte i laglig mening kan vara vårdnadshavare, även om
              barnet upplever sig ha flera föräldrar som i praktiken fungerar
              som vårdnadshavare. Vårdnadshavarna är dock endast de två biologiska
              föräldrarna, och det är bara de som kan fatta beslut rörande till
              exempel skola, sjukvård och annat.
            </seg>
            <seg n="8f3ece86">
              Det kan leda till att barnet inte får den hjälp och det stöd
              det behöver. Vi vill därför se över om det finns behov av förändringar
              i lagstiftningen för att barnets bästa ska göras gällande. Vi
              vill därför att regeringen gör den översyn som krävs och återkommer
              till riksdagen med förslag.
            </seg>
            <seg n="26ec52db">
              Familjerätten är en fråga som får förhållandevis lite uppmärksamhet,
              både i medierna och av regeringen, särskilt i förhållande till
              hur närvarande den här lagstiftningen är i människors vardag genom
              hela livet, från födsel till döden och allt som kan hända däremellan
              kärlek och äktenskap, barn, namngivning, skilsmässa, testamenten,
              arv och så vidare.
            </seg>
            <seg n="5a5795ff">
              Vi socialdemokrater vill ha en familjepolitik som är verklighetsanpassad,
              jämställd, jämlik och har ett tydligt barnperspektiv.
            </seg>
          </u>
          <note n="f168472c">
            I detta anförande instämde Jonas Gunnarsson (S).
          </note>
          <note n="138001c2">
            Ajournering
          </note>
          <note n="8ca6fcf2">
            Kammaren beslutade kl. 15.49 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="hannah_bergstedt_f52eef" xml:id="i-14901ea5203bdbbc-0" n="1726e76c" prev="i-336583fedd8fc6ce-0">
            <seg n="f3a7e534">
              Återupptagna förhandlingar
            </seg>
          </u>
          <note n="844eb456">
            Förhandlingarna återupptogs kl. 16.00.
          </note>
          <note n="4ec3d40f">
            10 § Beslut om ärenden som slutdebatterats den 15 mars
          </note>
          <note n="eeed694f">
            Punkt 3
          </note>
          <note n="5c8c1127">
            Övriga punkter
          </note>
          <note n="1bdad23f">
            Punkt 1
          </note>
          <note n="d9eed60f">
            Punkt 4
          </note>
          <note n="5c8c1127">
            Övriga punkter
          </note>
          <note n="1bdad23f">
            Punkt 1
          </note>
          <note n="d01ae2f4">
            Punkt 9
          </note>
          <note n="21869c83">
            Punkt 12
          </note>
          <note n="50a4c383">
            Punkt 14
          </note>
          <note n="5c8c1127">
            Övriga punkter
          </note>
          <note n="1bdad23f">
            Punkt 1
          </note>
          <note n="3054f10b">
            Punkt 2
          </note>
          <note n="eeed694f">
            Punkt 3
          </note>
          <note n="50a4c383">
            Punkt 14
          </note>
          <note n="a86e9567">
            Punkt 16
          </note>
          <note n="bdf887de">
            Punkt 17
          </note>
          <note n="5f035290">
            Punkt 18
          </note>
          <note n="0b4b9313">
            Punkt 19
          </note>
          <note n="5f01b23b">
            Punkt 20
          </note>
          <note n="e0ac90a3">
            Punkt 26
          </note>
          <note n="17cf7e6d">
            Punkt 27
          </note>
          <note n="5c8c1127">
            Övriga punkter
          </note>
          <note n="48d00897">
            11 § Beslut om ärenden som slutdebatterats vid dagens sammanträde
          </note>
          <note n="3054f10b">
            Punkt 2
          </note>
          <note n="eeed694f">
            Punkt 3
          </note>
          <note n="61d4a7ce">
            Punkt 5
          </note>
          <note n="5c8c1127">
            Övriga punkter
          </note>
          <note n="1bdad23f">
            Punkt 1
          </note>
          <note n="3054f10b">
            Punkt 2
          </note>
          <note n="1bdad23f">
            Punkt 1
          </note>
          <note n="3054f10b">
            Punkt 2
          </note>
          <note n="61d4a7ce">
            Punkt 5
          </note>
          <note n="d01ae2f4">
            Punkt 9
          </note>
          <note n="61d4a7ce">
            Punkt 5
          </note>
          <note n="3a5ff792">
            Punkt 7
          </note>
          <note n="5c8c1127">
            Övriga punkter
          </note>
          <note n="103628bc">
            12 § (forts. från 9 §) Familjerätt (forts. CU16)
          </note>
          <note type="speaker" n="3e032c53">
            Anf. 113 JAN LINDHOLM (MP):
          </note>
          <u who="jan_lindholm_6c3791" xml:id="i-1e023f991b23c2d2-0" n="a2602be9">
            <seg n="0565dbd9">
              Herr talman! Vad är en familj? Många kanske tycker att en sådan
              fråga är obefogad. Det är väl inget konstigt. Mamma, pappa, barn,
              tänker nog många.
            </seg>
            <seg n="39fdb7f1">
              Men i vårt globaliserade och öppna samhälle måste familjebegreppet
              fungera både för det sekulariserade samhälle som vi i huvudsak
              är och för dem som har djupa etiska, religiösa eller andra traditionsbundna
              inslag i sin uppfattning om vad en familj är.
            </seg>
            <seg n="07178074">
              Miljöpartiet de gröna förespråkar en familjesyn där varje människa
              har rätten och möjligheten att själv definiera sin familj. Vi
              har svårt att se att det skulle finnas något annat sätt att hantera
              familjerättslig lagstiftning i ett öppet globaliserat samhälle.
            </seg>
            <seg n="eefd57d9">
              Vi behöver inte gå så många generationer tillbaka i tiden för
              att upptäcka att familjen även i vårt land kunde bestå av mer
              än mamma, pappa, barn. Det var inte ovanligt att ogifta syskon
              till föräldrarna stöttade upp och bodde tillsammans med det vi
              länge betraktat som kärnfamiljen.
            </seg>
            <seg n="b8cef1bb">
              Likaså kunde mor- och farföräldrar i olika kombinationer ingå
              i familjen liksom andra släktingar. Det förekom till och med att
              fyra generationer bildade familjen. Familjebegreppet har alltså
              förändrats genom tiderna av olika orsaker.
            </seg>
            <seg n="079826b4">
              Dagens familjer är mångfasetterade, och som tur är har vi kommit
              ifrån synen att endast traditionella kärnfamiljer ses som riktiga
              familjer. Begreppet stjärnfamilj är något som Miljöpartiet i många
              år har försökt att lansera för att beskriva den moderna familjen.
            </seg>
            <seg n="5b7dfbcc">
              I dag finns det många familjer där fler än två vuxna fungerar
              som föräldrar. Det kan till exempel vara så att ett par med två
              kvinnor har blivit föräldrar tillsammans med en eller två män
              eller också kanske ett barns ursprungliga föräldrar har separerat
              och fått nya partner som fungerar lika mycket som föräldrar som
              de som från början hade den rollen. Vi vet ju även att de kvinnor
              som väljer att helt på egen hand skaffa sig barn ofta har mycket
              starka nätverk som stöd, vilket ibland kan ses som ännu en variant
              på stjärnfamiljen.
            </seg>
            <seg n="b9e3ecd9">
              Ett barn kan alltså ha sociala föräldrar som tar ett föräldraansvar
              minst lika stort som någon av de biologiska föräldrarna. Det är
              ett faktum som inga lagar kan ändra på men som lagstiftningen
              självklart måste förhålla sig till på ett konstruktivt sätt.
            </seg>
            <seg n="735d8a1e">
              En svaghet i den svenska lagstiftningen på familjeområdet är,
              med tanke på det jag nu har beskrivit, begränsningen att ett barn
              kan ha högst två vårdnadshavare. En annan svaghet är att barnets
              intresse av och rätt till umgänge med personer som inte är dess
              vårdnadshavare inte skyddas. Att inte alla de personer som i realiteten
              fungerar som barnets föräldrar också är det i lagens mening skapar
              en del praktiska problem. Det finns exempelvis förskolor och skolor
              som inte vill skicka information till andra än de juridiska vårdnadshavarna.
            </seg>
            <seg n="eec2a661">
              Barnet drabbas kanske allra mest påtagligt i samband med en separation.
              Med dagens lagstiftning har de juridiska vårdnadshavarna då stora
              möjligheter att frånta barnet dess rätt till umgänge och kontakt
              med de personer som har fungerat som barnets föräldrar i praktiken,
              kanske ända sedan barnet föddes. Här menar vi miljöpartister att
              lagen tydligare måste stå på barnets sida.
            </seg>
            <seg n="deac349a">
              Miljöpartiet de gröna förespråkar en politik där lagstiftningen
              anpassas till det faktum att vissa barn i dag faktiskt ganska
              många barn växer upp med fler än två vuxna som tar ett gemensamt
              ansvar för barnets vård och uppfostran. Barn ska, enligt vår uppfattning,
              kunna ha fler än två juridiska vårdnadshavare.
            </seg>
            <seg n="d05d912f">
              Likaså ska barns rätt till umgänge med sina sociala föräldrar,
              som i nuläget alltså inte kan bli vårdnadshavare på grund av lagstiftningens
              begränsningar, skyddas. Barnets rätt till umgänge med alla sina
              upplevda sociala föräldrar ska inte vara avhängigt vårdnadshavarnas
              goda vilja. Vi menar att det handlar om barnets rättigheter.
            </seg>
            <seg n="a176987f">
              Herr talman! Med den nu anförda argumentationen yrkar jag bifall
              till reservationerna 9 och 11 som tar upp båda dessa frågor med
              koppling till den moderna stjärnfamiljen, barnets naturliga rätt
              till fler än två föräldrar och en utvidgning av umgängesrätten
              med barnet i centrum, alltså med utgångspunkt i barnets bästa.
            </seg>
            <seg n="ec6ec7de">
              Betänkandet handlar inte enbart om barn och deras situation i
              ett familjerättsligt perspektiv. Jag ska kort beröra frågan om
              statusen för samkönade äktenskap som ingås i Sverige om och när
              sådana par flyttar utomlands.
            </seg>
            <seg n="a538ba9b">
              I en motion från vänsterpartisten Hans Linde föreslås att den
              svenska regeringen ska verka för att samkönade äktenskap som ingåtts
              i ett medlemsland inom EU, där det är möjligt, ska behandlas som
              ett giltigt äktenskap inom hela unionen. Så är det inte i dag.
            </seg>
            <seg n="8e26d97f">
              Jag kan fullt ut förstå alla de komplikationer som allianspartierna
              redovisar i betänkandet och de svårigheter man ser med att nå
              framgång i att driva en sådan fråga. Jag kan till och med acceptera
              regeringens bedömning att det under överskådlig framtid kommer
              att tillhöra undantagen, som man uttrycker sig i betänkandet,
              att Sverige ska kunna nå någon form av överenskommelse med andra
              EU-länder på områden av det här slaget. Jag har trots det mycket
              svårt att förstå hur allianspartierna kan avslå ett sådant förslag.
              I praktiken betyder det ju att man inte är beredd att stå för
              den rättsordning som vi har beslutat om i denna riksdag.
            </seg>
            <seg n="c6b23bdc">
              Yrkandet handlar om att verka för. Det var ju det argumentet
              som fick många svenskar att rösta för att Sverige skulle gå med
              i EU, att vi aktivt skulle påverka de andra EU-länderna så att
              de skulle ta intryck av oss, inte tvärtom.
            </seg>
            <seg n="fb511a6c">
              Trots hårt motstånd arbetar regeringen envetet exempelvis med
              att bryta ned motståndet mot det svenska snuset. Man vill att
              det ska få säljas inom hela EU på samma sätt som i Sverige. Är
              det alltså en viktigare fråga än vår äktenskapslagstiftning? Borde
              inte samma kraft, trots ett hårt motstånd, kunna läggas på den
              här frågan? Är de rättigheter som samkönade par erövrat i Sverige
              genom införandet av den könsneutrala äktenskapslagstiftningen
              inte värda mer än en dosa snus?
            </seg>
            <seg n="a6e774d8">
              Tre av allianspartierna stod bakom reformen. Är ni inte beredda
              att försvara den? Ska man tolka det så?
            </seg>
            <seg n="a926b5ad">
              Slutligen vill jag än en gång påminna kammaren om att svensk
              skogs-, gruv-, stål- och verkstadsindustri skriker efter ökad
              kapacitet för godstransporter på järnväg. Spåret mellan Falun
              och Borlänge är den högst belastade delsträckan i vårt nationella
              spårnät. Det måste till något i stil med en green new deal, för
              företagen och jobben, indirekt även för att kunna upprätthålla
              starka sociala skyddsnät inte minst för våra barns skull.
            </seg>
          </u>
          <note type="speaker" n="07003a1d">
            Anf. 114 CARINA HERRSTEDT (SD):
          </note>
          <u who="carina_herrstedt_910876" xml:id="i-ee1e94ce483f4721-0" n="d9be5938">
            <seg n="e66de16a">
              Herr talman! Det verkar vara tillåtet att prata om vad som helst,
              men jag ska försöka hålla mig till betänkandet CU16 och familjerätt.
            </seg>
            <seg n="d01f8ea6">
              Jag ska dessutom hålla mig till enbart två frågor. Min partikamrat
              kommer att tala om de andra. Jag ska prata om två frågor som båda
              har sin utgångspunkt i jämställdhet, nämligen att lagen måste
              följas och att det ska vara lika för alla.
            </seg>
            <seg n="4ef36f4d">
              Det känns inte som om det är riktigt så i verkligheten. Med anledning
              av det har jag också väckt en motion angående mäns rätt till faderskapstest.
            </seg>
            <seg n="a75871d8">
              Jag menar att en man som anser sig vara biologisk pappa till
              ett barn ska ha samma rätt som en kvinna att kräva ett faderskapstest
              som också bevisar det.
            </seg>
            <seg n="3828be72">
              Det faller på sin orimlighet att en man inte har samma möjligheter
              som en kvinna. Men trots detta är barnets perspektiv det viktigaste.
              Vi måste ha barnets bästa i främsta rummet. Barn har rätt att
              lära känna båda sina biologiska föräldrar. Av denna anledning
              yrkar jag bifall till reservation 2.
            </seg>
            <seg n="c35da206">
              Den andra frågan som jag tänkte ta upp handlar också om jämställdhet
              och mänskliga rättigheter. Det är frågan om barnäktenskap och
              tvångsäktenskap. Regeringen har själv genom en rapport från Skatteverket
              uppskattat att ett par hundra barnäktenskap registreras varje
              år i Sverige. Det är en tydlig ökning, och det är ett stort bevis
              på att vi kunde ha undvikit detta lidande om vi hade agerat snabbare
              och mer resolut. Det är inte utan att jag i dag ångrar att jag
              endast skrev ett särskilt yttrande i denna fråga i fjol.
            </seg>
            <seg n="f9203d92">
              Men faktum kvarstår, nämligen att rapporten visar att det under
              fyra månader inkom 74 ärenden om begäran om registrering av äktenskap
              där någon part var under 18 år 74 ärenden på fyra månader. Detta
              kan vi inte blunda för.
            </seg>
            <seg n="4981fd64">
              Jag delar jämställdhetsminister Nyamko Sabunis åsikt att det
              krävs en skarpare lagstiftning för att stoppa barnäktenskap, tvångsäktenskap
              och andra former av hedersrelaterat förtryck. Givetvis är det
              som så många andra gånger att det är det förebyggande arbetet
              som vi kanske borde satsa mest på. Men jag menar att vi också
              måste sätta ned foten och sluta relativisera problemet.
            </seg>
            <seg n="eafd4798">
              En annan klok kvinna med insikt i just problematiken är Bahareh
              Andersson som är styrelseledamot i Nätverk mot hedersrelaterat
              våld. Hon har satt ned foten och påpekat att det är ett brott
              mot de mänskliga rättigheterna att gifta bort sitt barn mot barnets
              vilja.
            </seg>
            <seg n="cf12cf73">
              Det är alltså extra viktigt att markera att det inte är acceptabelt
              med barnäktenskap i Sverige. De barnäktenskap som har ingåtts
              utomlands bör givetvis ogiltigförklaras här i Sverige. Men dispensmöjligheten
              i äktenskapsbalken måste också tas bort.
            </seg>
            <seg n="5fc8f46f">
              Herr talman! Det är möjligt att det i enstaka fall kan finnas
              skäl för länsstyrelsen att utverka en dispens för äktenskap där
              någon av parterna är under 18 år. Men detta måste vägas mot den
              allvarliga problematik där unga gifts bort mot sin vilja.
            </seg>
            <seg n="442953fb">
              Marianne Berg i Vänsterpartiet hänvisar i sin motion Ju339 till
              en enkätundersökning från Ungdomsstyrelsen där det framkommer
              oro från flera länsstyrelser för både arrangerade äktenskap och
              rena tvångsgiften.
            </seg>
            <seg n="f1891ca0">
              Detta är ett allvarligt problem som vi inte ska blunda för. Det
              kan inte få fortgå att unga människors framtid i ett så tidigt
              stadium så starkt begränsas. Vi i denna kammare har faktiskt ett
              ansvar för under vilka förhållanden unga människor i vårt land
              växer upp. Att blunda för dessa problem är att svika dessa unga
              människor. Jag yrkar därför bifall till min reservation 17 med
              anledning av Vänsterpartiets motion, precis som jag lovade förra
              året när vi diskuterade detta ämne.
            </seg>
            <seg n="0a2e03f0">
              För säkerhets skull vill jag också passa på att yrka bifall till
              reservationerna 2, 6, 7, 10, 17 och 19. Men min partikamrat kommer
              att beröra dessa ämnen i sitt anförande.
            </seg>
          </u>
          <note type="speaker" n="20cb13b9">
            Anf. 115 MARIANNE BERG (V):
          </note>
          <u who="marianne_berg_22ebf4" xml:id="i-7998b9c63f35476b-0" n="89cd21c3">
            <seg n="42eefda5">
              Herr talman! I detta betänkande tas många bra och vidareutvecklande
              motioner upp. Det är synd att Alliansen inte har upptäckt alla
              dessa motioner utan bara tagit vara på en del, vilket naturligtvis
              också är glädjande. Det är bra att man har ett arbete kring detta
              som fortgår vid sidan av. Då har verkligen vissa delar av dessa
              motioner kommit med. Det tackar jag ödmjukt för.
            </seg>
            <seg n="6f1d2606">
              Familjerättsliga frågor är inte enkla, utan här krävs det naturligtvis
              mycket arbete. Det krävs bland annat en hel del utredningar. Det
              är en mycket viktig del i dessa frågor, innan vi eventuellt kan
              fatta de bästa och de rätta besluten.
            </seg>
            <seg n="6597525b">
              Men vi behöver ha en mer sammanhängande familjepolitik ur alla
              aspekter och definitivt ur ett jämställdhetsperspektiv och med
              barnen i fokus.
            </seg>
            <seg n="9b15c911">
              Denna politik är mycket svår, tycker jag, eftersom vi hela tiden
              måste se till många olika parter. Först av allt måste vi naturligtvis
              se till barnen. Men sedan har vi föräldrarna. I vissa fall måste
              vi även se till sambor, sociala föräldrar, mor- och farföräldrar
              och så vidare. Det är i längden kanske omöjligt att tillgodose
              allas önskemål. Men så länge vi sätter barnen i centrum tror jag
              att vi är på rätt väg.
            </seg>
            <seg n="60816044">
              Barnen ska alltid komma i första rummet. Det är vi överens om
              i denna kammare. Men våra mål och hur det ska gå till skiljer
              sig åt.
            </seg>
            <seg n="a8c87ffd">
              Regeringen har, som sagt, gjort en del och arbetar med en hel
              del bra saker på området. Det är ett gott jobb, och det är jag
              glad för. Men mellan varven tycks Alliansen vara lite rädd för
              utredningar. Då undrar man varför. Det kan vara av den enkla anledningen
              att ni i Alliansen definitivt inte vill förändra någonting. Så
              kan det vara. Men om man inte tillsätter en utredning, då får
              man inte mer kött på benen för att kunna ta ställning, utan då
              sitter man där med det gamla i knät och kommer inte vidare. Då
              är det också mycket som inte heller blir anpassat till hur det
              ser ut i dagens samhälle.
            </seg>
            <seg n="96853d2c">
              En utredning är A och O när man tittar på det ur olika aspekter.
              En utredning ska ge oss kunskap för att vi därefter ska kunna
              fatta både rätt och bra beslut, som jag har sagt tidigare.
            </seg>
            <seg n="a4433a95">
              Herr talman! Jag vill fokusera på ytterligare någon punkt i mitt
              anförande. Det handlar om när det finns fler än två vårdnadshavare.
            </seg>
            <seg n="d2252a18">
              När jag var liten var jag inte bara skiten och hatade tvål, som
              det finns en sång om. Jag växte också upp i en kärnfamilj enligt
              de normer och regler som gällde i samhället på 50- och 60-talet
              med mamma, pappa och några syskon.
            </seg>
            <seg n="304465fc">
              Detta är länge sedan, men det finns fortfarande de som vill vidmakthålla
              att kärnfamiljen är den enda och den sanna. Det är tråkigt att
              de inte har kommit längre. Men skilsmässa på den tiden var ovanligt.
              Föräldrarna skulle hålla ihop, oavsett om det fanns kärlek eller
              inte. Det var nästintill förenat med skam att separera. Var man
              på väg att göra det, då blev man inkallad till prästen där det
              skulle ske medling, vilket många gånger resulterade i att människor
              fortsatte att leva ihop, under kanske inte så roliga former. Ni
              kan själva tänka er hur det var. Många gånger var det definitivt
              inte positivt för ett eller flera barn.
            </seg>
            <seg n="1f3cea58">
              Herr talman! Som tur är har tiden inte stått riktigt still när
              det gäller dessa frågor kring familjepolitiken. Dagens familjer
              är inte självklart kärnfamiljer utan kan se olika ut. Tack och
              lov för det, säger jag.
            </seg>
            <seg n="addc2a34">
              När jag tittar på Sverigedemokraternas familjepolitik, som bland
              annat framgår i reservation 19 som handlar om förhindrande av
              separationer, är det som att stanna i tiden, och inte bara det
              utan att gå tillbaka i tiden.
            </seg>
            <seg n="b05fa2b2">
              Det som var omöjligt för länge sedan är i dag både möjligt och
              accepterat. Det är faktiskt riktigt glädjande.
            </seg>
            <seg n="05854287">
              I dag finns det många familjer där det existerar fler än två
              föräldrar. Det kan, som tidigare talare har sagt, vara två kvinnor
              och två män som beslutar sig för att bli föräldrar tillsammans.
              Två plus två är fyra. Vilken trygghet för ett barn att ha det
              på det sättet. Men i praktiken är det endast två av dem som kan
              vara vårdnadshavare. De andra personerna anses knappast som föräldrar
              och som vårdnadshavare enligt dagens lagstiftning.
            </seg>
            <seg n="3b9bd501">
              Det kan också vara annat som drabbar barn, exempelvis att föräldrar
              skiljer sig och skaffar ny partner och att den nya partnern går
              in och tar hela föräldraansvaret, kanske redan från barnets tidiga
              ålder. Men lagstiftningen står inte på den nya förälderns eller
              på barnets sida.
            </seg>
            <seg n="f0497e05">
              Att personer i realiteten men inte enligt lag är barnets föräldrar
              kan orsaka många problem, till exempel i kontakten med myndigheter.
              Många gånger utesluts den som inte är vårdnadshavare. Detta är
              väldigt knepigt inte minst med tanke på barnets bästa.
            </seg>
            <seg n="80bd6fd4">
              Värsta scenariot, det mörka och trista i detta, är när människor
              separerar. När en separation står vid dörren kan de juridiska
              vårdnadshavarna slå väldigt hårt mot dem som icke är vårdnadshavare.
              När två vuxna bråkar vid många tillfällen tidigare har vi talat
              om konfliktlösning och så vidare och den ene rent ut sagt önskar
              den andre åt fanders är det inte ovanligt att den juridiska vårdnadshavaren
              stoppar all kontakt för barnet och den andra föräldern. Detta
              är sorgligt, för när det sker har man inte barnets bästa för ögonen.
            </seg>
            <seg n="76d84fb2">
              Herr talman! Vi måste se över dagens lagstiftning och anpassa
              den till verkligheten. Vi måste se till det faktum att väldigt
              många barn i dag växer upp med fler än två vuxna som tar ansvar
              för barnets väl och ve i livet.
            </seg>
            <seg n="6f03caa2">
              Vänsterpartiet anser att barn ska kunna ha fler än två vårdnadshavare,
              ha rätt till alla sina föräldrar. Därför anser vi att en utredning
              som ser över frågan bör tillsättas.
            </seg>
            <seg n="1f2fa8b4">
              Herr talman! Det finns en punkt till i betänkandet som jag helt
              kort vill säga några ord om. Det gäller föräldraskap vid assisterad
              befruktning. Redan 2007 kom, som sagt, en utredning med sitt betänkande.
              Vänsterpartiet anser att den utredningen måste följas upp och
              det skyndsamt. Vi kan inte vänta längre! Det har gått alldeles
              för långsamt.
            </seg>
          </u>
          <note n="7b0989fe">
            Med detta yrkar jag bifall till reservationerna 4, 9 och 11.
          </note>
          <note type="speaker" n="1065702e">
            Anf. 116 CARINA HERRSTEDT (SD) replik:
          </note>
          <u who="carina_herrstedt_910876" xml:id="i-ee1e94ce483f4721-1" n="d9be5938">
            <seg n="202cb77e">
              Herr talman! Det skulle vara intressant att veta vilka invändningar
              Marianne Berg har mot reservation 19. Där står det att äktenskapet
              är en samlevnadsform mellan makar. Jag skriver att man ska stärka
              barnens trygghet. Jag skriver också att man bör prioritera äktenskapet
              som samlevnadsform och att vi med politiska medel bör underlätta
              för familjer och stödja barnfamiljer. Jag nämner lättillgänglig
              familjerådgivning och så vidare.
            </seg>
            <seg n="6af02ae5">
              Vad i detta tycker Marianne Berg är så hemskt?
            </seg>
          </u>
          <note type="speaker" n="3d6aad97">
            Anf. 117 MARIANNE BERG (V) replik:
          </note>
          <u who="marianne_berg_22ebf4" xml:id="i-7998b9c63f35476b-1" n="89cd21c3">
            <seg n="606a8cdc">
              Herr talman! I reservationen och i den motion som föranlett reservationen
              ligger klart och tydligt att man måste tillbaka till det vi tidigare
              varit inne på, till så kallad medling. Ni talar om ett förhindrande
              av separationer. Men hur ska vi lagmässigt kunna gå in och förhindra
              människor att skilja sig? Det finns ingen möjlighet till det,
              utan sådant är upp till människorna själva att avgöra.
            </seg>
            <seg n="3d2d87fe">
              Det är jag var inne på detta i mitt anförande som att det skulle
              vara någonting sämre att separera. Också i texten här sätter Sverigedemokraterna
              kärnfamiljen i centrum. Detta med att gå in och förhindra människor
              att skilja sig är så absurt att vi över huvud taget inte kan lagstifta
              om det. Det är upp till vuxna människor att fatta ett sådant beslut.
              Det ska inte ske i denna kammare genom politiska beslut om lagstiftning.
            </seg>
          </u>
          <note type="speaker" n="74895a01">
            Anf. 118 CARINA HERRSTEDT (SD) replik:
          </note>
          <u who="carina_herrstedt_910876" xml:id="i-ee1e94ce483f4721-2" n="d9be5938">
            <seg n="fadacafa">
              Herr talman! Jag skriver att äktenskapet bör prioriteras som
              samlevnadsform. Jag vet att det i motionen även står att man bör
              lagstifta om detta med att förhindra. Det står jag inte bakom.
              Därför har jag bara delvis yrkat bifall.
            </seg>
            <seg n="468817e9">
              Jag ser inget konstigt i att man i mångt och mycket försöker
              behålla kärnfamiljen. Det står jag för. Jag tycker ändå att det
              är märkligt. Vi talar ju om positiva saker om att medla och försöka
              hålla familjerna intakta. Jag talar om makar , inte nödvändigtvis
              om man och kvinna. Det gäller att försöka behålla familjen som
              sådan, och man ska ha det stöd som man kan få innan en separation
              kommer till stånd.
            </seg>
            <seg n="6ba8353a">
              Jag förstår inte varför man ska bli så upprörd av detta.
            </seg>
          </u>
          <note type="speaker" n="44264a3f">
            Anf. 119 MARIANNE BERG (V) replik:
          </note>
          <u who="marianne_berg_22ebf4" xml:id="i-7998b9c63f35476b-2" n="89cd21c3">
            <seg n="f2b75209">
              Herr talman! I dag kan man få mycket stöd. Också Carina Herrstedt
              borde förstå att man inte kan gå in och lagstifta om sådant här.
            </seg>
            <seg n="0bc5c91f">
              Det är dock bra att höra att du, Carina Herrstedt, nu tar tillbaka
              tidigare ställningstagande om familjerna. Du har ju kortat ned
              din reservation.
            </seg>
            <seg n="457369ae">
              Att gå in och på något vis styra över vuxna människor som ni
              vill och att ha kärnfamiljen i centrum detta är klart och tydligt
              är inte en politik som Vänsterpartiet står för.
            </seg>
            <seg n="da5f73d1">
              Det är oroväckande när man går in och vill styra vad vuxna människor
              får göra och inte göra. Då har man inte barnets bästa i fokus!
            </seg>
          </u>
          <note type="speaker" n="cb68aea4">
            Anf. 120 THOMAS FINNBORG (M):
          </note>
          <u who="thomas_finnborg_770702" xml:id="i-ede7c61944e9ed87-0" n="ed61306e">
            <seg n="bcc4ff2f">
              Herr talman! Återigen står jag här i kammaren för att debattera
              barn- och familjefrågor. Jag gör det eftersom jag är, har varit
              och så länge jag lever kommer att vara aktiv i dessa frågor.
            </seg>
            <seg n="81b45693">
              Det var delvis dessa frågor och de omständigheterna som förde
              mig in på den politiska banan först i kommunalpolitiken och nu
              i Sveriges riksdag som ledamot.
            </seg>
            <seg n="4684073d">
              Herr talman! De familjerättsliga frågorna handlar om det juridiska
              området där den uråldriga relationen mellan föräldrar och barn
              möter den moderna lagens värld där relationer som kan verka oerhört
              enkla men som samtidigt är komplexa ska rutas in, beskrivas och
              regleras.
            </seg>
            <seg n="e030290c">
              Ämnesområdena och yrkandena gäller motioner som omfattar de mest
              skilda ämnen.
            </seg>
            <seg n="d008c565">
              Det handlar om så skilda men ändå sammanhängande ämnen som faderskap,
              assisterad befruktning, vårdnadsregler, vårdnadstvister med mera.
            </seg>
            <seg n="4142ed41">
              Som ni märker är det både bredd och djup i motionärernas ansatser,
              analyser och yrkanden. Det gläder mig.
            </seg>
            <seg n="58ce605b">
              Såvitt jag förstår bottnar samtliga motioner i en ambition att
              underlätta, förbättra och anpassa livet för barn, föräldrar och
              familjer. Det tycker jag är bra. Det värmer i hjärtat att så många
              ledamöter oberoende av parti, block eller uppdrag så mycket värnar
              om barnens, föräldrarnas och familjernas välgång och trygghet.
            </seg>
            <seg n="a6b49783">
              Det viktigaste vi har och det vi lämnar kvar är just våra barn.
              Barnens rättigheter är samtidigt starkt kopplade till föräldrarnas
              och samhällets skyldigheter. Då menar jag inte enbart juridiskt
              eller socialt. Jag avser någonting högre än så, nämligen samhällsmedborgarnas
              skyldighet att gemensamt upprätta och försvara gemensamma etiska
              normer och principer. Det vore tandlöst och meningslöst om vi
              inte samtidigt besatt en moralisk skyldighet att efter bästa förmåga
              efterleva dessa normer och principer.
            </seg>
            <seg n="90101a65">
              Vår mänskliga plikt är alltså tudelad: att ha dels viljan att
              upprätta regler, dels förmågan att följa dem.
            </seg>
            <seg n="e2203044">
              Dessa etiska och moraliska ambitioner kanske inte alltid fångas
              upp i utredningar, lagtexter eller domar. Trots detta eller snarare
              just på grund av detta är det vår plikt att som lagstiftare försöka
              se bortom den politiska, ideologiska eller parlamentariska situationen.
            </seg>
            <seg n="21b17949">
              Vi måste i allt väsentligt gemensamt eftersträva ambitionen att
              se till barnens bästa.
            </seg>
            <seg n="6b511c26">
              Den kanske mest mänskliga av alla egenskaper är att fela. Men
              om vår ledstjärna alltid utgörs av barnens bästa kommer vi kanske
              att fela i viss omfattning och dess bättre aldrig om riktning.
            </seg>
            <seg n="9e79d5d7">
              Herr talman! De familjerättsliga frågorna handlar inte sällan
              om mötet mellan å ena sidan den urgamla relationen mellan barn
              och föräldrar och å andra sidan den moderna juridiska världen.
            </seg>
            <seg n="831e40ba">
              Relationer som kan synas vara enkla och förutsägbara kan också
              bli så oerhört komplexa att de svårligen kan fångas upp, beskrivas
              och regleras inom ramen för vårt rättsväsen och vår rättstradition.
            </seg>
            <seg n="950b6942">
              I en föränderlig värld måste även lagstiftningen hänga med när
              livsvillkoren förändras och sätten att bilda familj med eller
              utan barn blir allt fler. Samtidigt gäller det att lagstiftningen
              inte blir godtycklig utan att den klarar av att motsvara de krav
              på rättssäkerhet som måste kunna ställas i ett demokratiskt land
              som vårt.
            </seg>
            <seg n="2c2553ed">
              Frågorna kring familjerätt har och kommer alltid att ha stor
              dignitet och betydelse. Det gäller för de människor som omfattas
              av regelverken, för de myndigheter som fattar besluten och för
              de barn som inbegrips av lagarnas följder och konsekvenser. Därför
              är det viktigt för oss inom Moderaterna att slå vakt om de lagar
              och regler som bidrar till kontinuitet och förutsägbarhet. Vi
              måste värna de lagar och regler som bidrar till rättssäkerhet
              och rättstrygghet.
            </seg>
            <seg n="434c9920">
              Samtidigt måste vi dock hålla oss öppna och lyhörda för de krav
              på behovsanpassning och nytänkande vi ständigt ser i vårt samhälle.
              I vår moderna värld har nya familjekonstellationer uppstått, och
              förväntningarna på föräldrarna är annorlunda än vad som gällde
              till exempel för mina far- och morföräldrar. Det är något jag
              både välkomnar och omfamnar. Vi moderater gillar ett fortsatt
              förnyelsearbete.
            </seg>
            <seg n="93b73ecc">
              I dag kan familjen bestå av två fäder, två mödrar eller en av
              varje. Ibland är man gift, ibland är man sammanboende och ibland
              är man särboende. För oss är föräldrarnas kärlek, omtanke och
              ansvar de avgörande kriterierna för ett gott föräldraskap. Huruvida
              föräldrarna är gifta eller sammanboende och sär- eller samkönade
              är som sagt helt irrelevant. Det viktiga är att föräldrarna är
              medvetna om såväl sina skyldigheter som sina rättigheter, och
              ingen av dessa rättigheter och skyldigheter är viktigare än barnets
              väl och ve.
            </seg>
            <seg n="5590c647">
              Herr talman! Med dessa avslutande ord vill jag yrka avslag på
              samtliga reservationer och yrka bifall till förslaget i dess helhet.
            </seg>
          </u>
          <note type="speaker" n="0dbe1a36">
            Anf. 121 HANNAH BERGSTEDT (S) replik:
          </note>
          <u who="hannah_bergstedt_f52eef" xml:id="i-b598f1788e30acb5-0" n="1726e76c">
            <seg n="885f399b">
              Herr talman! Som jag sade i mitt anförande tidigare är det Socialdemokraternas
              ambition att ha en modern familjelagstiftning som är uppdaterad
              med hur familjer lever i dag. Den ska vara jämlik, jämställd och
              ha ett väldigt tydligt barnperspektiv.
            </seg>
            <seg n="e0f51340">
              Därför är det trevligt att höra även Thomas Finnborg tala om
              vikten av barnperspektivet. Det som dock förvånar mig en aning
              är när Thomas Finnborg också säger att man inte ska låta sig styras
              av godtycklighet och ideologi. Då funderar jag lite grann på hur
              man tänker kring frågan om till exempel fastställande av faderskap.
              På vilket sätt är det godtyckligt, och på vilket sätt handlar
              det om ideologi? Det gäller även frågan om moderskapspresumtion,
              där man hanterar olikkönade och samkönade par olika. Lagstiftningen
              känns helt enkelt inte riktigt up-to-date.
            </seg>
          </u>
          <note type="speaker" n="4e2422fa">
            Anf. 122 THOMAS FINNBORG (M) replik:
          </note>
          <u who="thomas_finnborg_770702" xml:id="i-ede7c61944e9ed87-1" n="ed61306e">
            <seg n="d52e717f">
              Herr talman! När det gäller talerätt om fastställande av faderskap
              tycker jag att det är en rättssäkerhet för barnen att socialnämnden
              ska utreda vem som är far till barnet och se till att faderskapet
              fastställs. Även modern har rätt att kräva en utredning om det
              skulle finnas några oklarheter. Lagstiftningen bygger på att det
              fastställda faderskapet i största möjliga utsträckning ska överensstämma
              med det biologiska. Man bör alltid verka för en rättsgenetisk
              utredning om mannen begär detta. Det gäller även om utredningen
              inte tyder på att mannen är aktuell.
            </seg>
            <seg n="8f018728">
              När det gäller föräldraskap vid assisterad befruktning innehåller
              detta många svåra frågor som vi tycker kräver noggranna överväganden.
              Därför får vi när vi diskuterar föräldrar aldrig göra det utifrån
              ett vuxenperspektiv. Barnets bästa ska alltid komma i första rummet,
              och det innebär att kunna ta rätt på vems biologiska arv man bär.
              Därför har vi skapat speciella regler för insemination i Sverige,
              och när en sådan insemination genomförs finns regelverk för när
              en person betraktas som vårdnadshavare.
            </seg>
          </u>
          <note type="speaker" n="c371bf2a">
            Anf. 123 HANNAH BERGSTEDT (S) replik:
          </note>
          <u who="hannah_bergstedt_f52eef" xml:id="i-b598f1788e30acb5-1" n="1726e76c">
            <seg n="9e92d1bf">
              Herr talman! När det kommer till faderskapsbekräftelse och faderskapsfastställande
              delar vi givetvis åsikten att det ska finnas en rättssäkerhet.
            </seg>
            <seg n="5a8c8294">
              I dag finns dock väldigt många som väljer att bilda familj utanför
              äktenskapet och där det inte finns en konflikt över huvud taget
              om vem det är som är förälder utan där båda är väldigt tydligt
              överens. De människor som väljer att bilda familj tillsammans
              känner också att det finns en lite förlegad syn på att bilda familj
              utanför äktenskapet. Vore det inte passande att helt enkelt uppdatera
              efter hur människor väljer att leva i sina förhållanden och att
              socialnämnden bara koncentrerar sig på de fall där det faktiskt
              uppstår en konflikt?
            </seg>
            <seg n="3d579e62">
              När det kommer till frågan om moderskapspresumtion är det naturligtvis
              så att lagstiftningen inte är helt enkel. Det har dock funnits
              ett utredningsförslag ända sedan 2007. Min fråga är: Hur länge
              tycker man att det är rimligt att den ska få ligga som hyllvärmare
              på Regeringskansliet?
            </seg>
          </u>
          <note type="speaker" n="d2d9527c">
            Anf. 124 THOMAS FINNBORG (M) replik:
          </note>
          <u who="thomas_finnborg_770702" xml:id="i-ede7c61944e9ed87-2" n="ed61306e">
            <seg n="eab49262">
              Herr talman! Om fastställande av faderskap är vi inte eniga.
              Jag förstår inte vad vi skulle ha för system i stället. Skulle
              man skriva under på ett sjukhus eller en barnavårdscentral? Jag
              tycker att det är ett rättssäkert system än så länge. Sedan kan
              jag hålla med om att faderskapslagarna är lite föråldrade, men
              vi får väl se om vi kan titta över det i framtiden. Det finns
              i dag andra system med lägenhetsnummer och annat som man faktiskt
              kan spåra. Som vi ser det i dag tycker vi dock att det är rättssäkert.
            </seg>
            <seg n="5cef4488">
              Sedan gällde det assisterad befruktning. Jag glömde frågan.
            </seg>
          </u>
          <note type="speaker" n="e1ab1dbf">
            (HANNAH BERGSTEDT (S):
          </note>
          <u who="hannah_bergstedt_f52eef" xml:id="i-b598f1788e30acb5-2" n="1726e76c">
            <seg n="9ff33666">
              Frågan handlade om hur länge det är rimligt att vänta.)
            </seg>
            <seg n="984012f0">
              Javisst det var ett betänkande från 2007. Det får ta tid ibland.
              Det är inga lätta frågor att komma fram till svar på. I dag går
              det också att lösa detta tillfälligt genom adoption. Sedan har
              vi kvinnorna som åker till exempelvis Danmark och insemineras,
              där barnen inte får reda på vem som är pappan. Det är inte heller
              godtagbart. Därför är det viktigt att man tittar över detta också
              i Sverige, så att vi följer svenska lagar.
            </seg>
          </u>
          <note type="speaker" n="49dd27f8">
            Anf. 125 JAN ERTSBORN (FP):
          </note>
          <u who="jan_ertsborn_e6813e" xml:id="i-12f345bd21178758-0" n="b51f87a7">
            <seg n="62f21011">
              Herr talman! Frågor om familjerätten är mycket viktiga och något
              som berör varje medborgare i vårt samhälle.
            </seg>
            <seg n="67174246">
              Vi står här en gång om året från civilutskottet för min del tidigare
              även från lagutskottet och diskuterar dessa frågor. Jag kan inte
              låta bli att inledningsvis framföra en önskan om att debatten
              om dessa frågor blir mycket större i vårt samhälle. De förtjänar
              en debatt ute i samhället, och jag hoppas att kanske alla ledamöter,
              inte minst i civilutskottet, kan hjälpa till att få ut dessa frågor.
              De är väldigt viktiga och berör egentligen alla medborgare.
            </seg>
            <seg n="f50d41a5">
              Jag ska i mitt anförande ta upp ett par saker, men jag vill inledningsvis
              även säga att jag tror att vi i utskottet i stor utsträckning
              är ganska överens om målen. Vi har dock lite olika uppfattning
              om hur vi ska nå dit, och vi är också lite otåliga och tycker
              att en del saker tar för lång tid.
            </seg>
            <seg n="ab6570da">
              Den första frågan jag ska beröra är det som en del tidigare debattörer
              har tagit upp, nämligen faderskapsfrågorna och föräldraskapsfrågorna.
              Jag tycker att vi måste se över detta. Vi måste se till att vi
              får en modernare lagstiftning när det gäller fastställande av
              faderskap och inte minst fastställande av föräldraskap i samkönade
              par. Jag tycker också att det är nödvändigt att vi tar upp frågorna
              kring den juridiska talerätten om faderskap. Det handlar till
              exempel om att en man ska kunna väcka talan om att vara far till
              ett barn och inte bara det motsatta.
            </seg>
            <seg n="6eb06bc4">
              Jag tycker också att man måste ta upp frågan om hävande av ett
              faderskap och de olika regler vi har beroende på om det är fastställt
              genom ett skriftligt erkännande eller om faderskapet är fastställt
              genom en dom, där det i så fall krävs resningsskäl för att få
              upp det. Vi måste också titta över om efterlevande make och eventuella
              syskon ska ha rätt att väcka talan sedan mannen avlidit eller
              om mannens dödsfall ska innebära att frågan definitivt avskrivs.
              Det finns goda grunder att söka påverka Justitiedepartementet
              att utvidga den beredning man håller på med i dessa ärenden så
              att vi får hela frågan om faderskapet och föräldraskapet utredd
              och fastställd i ett modernt samhälle.
            </seg>
            <seg n="073ec2b1">
              Jag vill också säga några ord beträffande vårdnadstvisterna.
              När vi gjorde lagändringar 2006 och tydliggjorde att barnets bästa
              ska vara avgörande för alla beslut om vårdnad, boende och umgänge
              kunde vi nog inte ana att vi skulle få ett större antal vårdnadstvister,
              även om vi öppnade för möjligheten att i större utsträckning döma
              till enskild vårdnad. Så har det dock blivit, och det är naturligtvis
              ingenting vi kan vara nöjda med i vårt utskott och i riksdagen.
              Antalet vårdnadstvister i domstol ska naturligtvis i stället ha
              en tendens att gå ned.
            </seg>
            <seg n="3eb2b41a">
              Jag ser väldigt positivt på de försöksverksamheter som nu pågår
              på några tingsrätter här i Helsingforssområdet enligt den så kallade
              Trondheimsmodellen, som säkert kan innebära att vi får bort en
              del tvister.
            </seg>
            <seg n="f7577191">
              Jag tror också att en del duktiga domare i våra domstolar kan
              lyckas med att åstadkomma förlikningar mellan föräldrar som strider,
              så det finns säkert vissa möjligheter. Men kanske måste man utveckla
              samarbetet mellan domstol och socialtjänst. Om det sedan behöver
              göras genom lagändringar eller om det kan ske inom befintlig lagstiftning
              har jag ingen bestämd uppfattning om. Det är mycket tillfredsställande
              att vi inom mandatperioden får en utvärdering av vårdnadsreformen.
              Det känns verkligen som ett behov, framför allt med tanke på att
              antalet tvister har ökat så mycket.
            </seg>
            <seg n="b2e06566">
              Någon av de tidigare debattörerna här har tagit upp frågan om
              tvångs- och barnäktenskap. Som vi egentligen alla vet här finns
              det en utredning tillsatt sedan våren 2010, och betänkandet ska
              komma under denna vår, närmare bestämt i maj månad.
            </seg>
            <seg n="7c1548fa">
              För vår del i Folkpartiet hoppas vi nu att utredningen ska lämna
              förslag om att dispensmöjligheten för att ingå äktenskap före
              18 års ålder ska tas bort. Vi hoppas också på att vi ska få en
              kriminalisering så att föräldrar som tvingar sina barn att ingå
              äktenskap helt enkelt ska kunna straffas och att äktenskapen inte
              ska vara giltiga i Sverige. Vi ser fram emot detta förslag i maj
              månad.
            </seg>
            <seg n="6c536217">
              Jag vill ta upp en fråga som ligger mig mycket varmt om hjärtat,
              och det är frågan om särkullbarns arvsrätt kontra efterlevande
              makes arvsrätt. Det är ett problem som vi säkert alla känner till
              att det finns situationer, tyvärr ganska många, där familjens
              egendom består av en bostadsrätt eller en villa och när en av
              makarna avlider och den maken har särkullbarn som kräver ut sitt
              arv kan inte den efterlevande maken bo kvar i sin permanentbostad.
              Det känns inte tillfredsställande. Det känns inte heller tillfredsställande
              att ändra lagstiftningen så att särkullbarn ska vänta med att
              få ut sitt arv tills båda makarna är avlidna.
            </seg>
            <seg n="abf95b42">
              I Finland har man en konstruktion som jag tycker känns väldigt
              tilltalande och som vi borde kunna ta till oss. Man har nämligen
              gjort så att den permanenta bostaden ska, om efterlevande make
              vill, förbli oskiftad i ett oskiftat dödsbo. Därmed ska den efterlevande
              maken kunna bo kvar i bostaden. Allt annat arv ska delas ut på
              vanligt sätt till särkullbarn respektive efterlevande make. Det
              innebär att den efterlevande maken kan bo kvar i sin bostad men
              inte kan sälja den eftersom maken inte är ensam ägare, utan det
              är det oskiftade dödsboet. När maken antingen avlider eller vill
              flytta därifrån och då ska sälja bostaden ska skiftet äga rum
              mellan särkullbarnen och den efterlevande maken.
            </seg>
            <seg n="824254db">
              Jag tycker att detta känns som en ganska bra balans mellan de
              två intressena, den efterlevande maken respektive särkullbarnen.
              Jag skulle vilja att vi fick till stånd en vidare utredning i
              den delen, så att vi kunde få bort det som jag i dag upplever
              som mycket besvärande för en del efterlevande makar.
            </seg>
          </u>
          <note n="979cd897">
            Avslutningsvis, herr talman, vill jag yrka bifall till förslagen
            i betänkandet och avslag på samtliga reservationer.
          </note>
          <note n="f2473a2c">
            I detta anförande instämde Anna Steele (FP).
          </note>
          <note type="speaker" n="f5f7eb3b">
            Anf. 126 JAN LINDHOLM (MP) replik:
          </note>
          <u who="jan_lindholm_6c3791" xml:id="i-1e023f991b23c2d2-1" n="a2602be9">
            <seg n="35707a9f">
              Herr talman! Jan Ertsborn spelade en väldigt aktiv och konstruktiv
              roll i utskottets arbete under förra mandatperioden med den könsneutrala
              äktenskapslagstiftningen. Aktiv och konstruktiv är ju Jan Ertsborn
              hela tiden i utskottet, vill jag lägga till. Just därför väljer
              jag att ställa min fråga nu.
            </seg>
            <seg n="f2e6587a">
              Jag försökte i den senare delen av mitt anförande förklara att
              jag förstår alla de problem som finns med det yrkande som finns
              i motionen från Hans Linde om att Sverige skulle verka för att
              den lagstiftning vi har skulle få ett inflytande på hur man hanterar
              samkönade äktenskap inom EU. Det jag egentligen vill, vilket kanske
              är en ganska ovanlig begäran, är att Jan Ertsborn ska förklara
              att jag har fel i det sätt på vilket jag tolkar avslaget.
            </seg>
            <seg n="5ca4ef3d">
              Det finns så många krafter inom EU. Jag tänker framför allt på
              Heliga stolen, alltså Vatikanen, som verkar för att långsiktigt
              driva värdeförändringar inom EU. Jag menar att vi från Sverige
              måste stå upp för våra värderingar. Förändringen i äktenskapslagstiftningen
              handlar ju verkligen om en stor värdeförskjutning i vårt land,
              och då måste vi stå för det.
            </seg>
            <seg n="385ddc89">
              Jag frågade så där lite retoriskt om ni från allianspartierna
              inte längre står för den lagstiftningen, och det var väl kanske
              att dra det lite väl långt. Men jag skulle vilja höra att det
              inte är den slutsats som jag drar som man ska dra av det här,
              utan att ni fortfarande står för de värderingarna och arbetar
              för att de ska kunna leva även i ett land som är med i EU.
            </seg>
          </u>
          <note type="speaker" n="95273be2">
            Anf. 127 JAN ERTSBORN (FP) replik:
          </note>
          <u who="jan_ertsborn_e6813e" xml:id="i-12f345bd21178758-1" n="b51f87a7">
            <seg n="98957b09">
              Herr talman! Från Folkpartiets sida står vi för den värderingen,
              och vi vill gärna verka för att uppnå det syfte som Jan Lindholm
              efterfrågar. Men vi inser samtidigt att vi måste fråga oss om
              det är realistiskt i dagens läge. Det är jag inte säker på att
              det är, och det är väl det som egentligen är orsaken till att
              vi just nu inte vill lägga en massa krut på att få den här frågan
              vidare. Men i grunden har vi från Folkpartiet den uppfattning
              som Jan Lindholm efterfrågar.
            </seg>
          </u>
          <note type="speaker" n="ecfb32f1">
            Anf. 128 JAN LINDHOLM (MP) replik:
          </note>
          <u who="jan_lindholm_6c3791" xml:id="i-1e023f991b23c2d2-2" n="a2602be9">
            <seg n="d23563be">
              Herr talman! Då är jag nöjd med svaret.
            </seg>
          </u>
          <note type="speaker" n="7abd6186">
            Anf. 129 OLA JOHANSSON (C):
          </note>
          <u who="ola_johansson_09875f" xml:id="i-ad30d10e7b39264d-0" n="7185f984" next="i-95fab38be725c321-0">
            <seg n="5ccc5027">
              Herr talman! I dag debatterar vi familjerätt, och många av de
              motioner som vi har att behandla tar sin utgångspunkt i föräldraskapet.
            </seg>
          </u>
          <note n="53ef7e51">
            Fastställande av faderskap, föräldraskap vid assisterad befruktning,
            vårdnadshavare, vårdnadstvister, gemensam vårdnad för ogifta och
            så vidare, men var kommer barnen in? för att citera en strof ur
            en sångtext av Hansson de Wolfe United.
          </note>
          <u who="ola_johansson_09875f" xml:id="i-95fab38be725c321-0" n="7185f984" prev="i-ad30d10e7b39264d-0">
            <seg n="d393495d">
              Utgångspunkten för föräldraskap och vårdnadshavande är barnet,
              som ju är en förutsättning för att någon ska kunna kalla sig för
              förälder. Fortfarande är det en avgörande fråga för föräldraskapet
              hur barnet blivit till. Och möjligen är vi i ett skede där vi
              har anledning att ifrågasätta om det är just det som är den väsentligaste
              förutsättningen för ett gott vårdnadshavarskap eller föräldraskap.
            </seg>
            <seg n="e2e625b6">
              Själv blev jag pappa 1984, eller pappa blev jag ju först sedan
              jag tillsammans med min äldste sons mor gått igenom proceduren
              som fortfarande gäller enligt 1 § 3 kap. i föräldrabalken med
              en skriftlig bekräftelse som ska bevittnas av två och sedan godkännas
              av socialnämnden. När de båda döttrarna kom hade jag och min fru
              för enkelhetens skull gift oss och slapp därmed dessa procedurer.
            </seg>
            <seg n="e4d8a90d">
              De allmänna råd till socialnämnden som tillämpas numera förenklar
              den här beredningen som väl är, förutsatt att man förfar enligt
              S-protokollet. Det är intressant. Fortfarande ska man dock erkänna
              faderskapet i efterhand.
            </seg>
            <seg n="de0c91ab">
              Fortfarande betraktas man som sammanboende far med en misstro.
              Det tycker jag är märkligt med tanke på hur diskussionen nu förs
              i frågan om att underlätta föräldraskap i exempelvis samkönade
              relationer eller där barnet har kommit till genom assisterad befruktning.
            </seg>
            <seg n="2262fe50">
              Möjligen är det mer rätt att anpassa lagstiftningen till allt
              fler nya familjekonstellationer än att gå på en så uppenbart föråldrad
              ordning som att man som ogift förälder sedan barnet är fött ska
              ansöka om att få erkänna sitt faderskap. Jag tillåter mig att
              tycka att det känns otidsenligt att en sammanboende biologisk
              far inte automatiskt blir förälder och vårdnadshavare.
            </seg>
            <seg n="5a37ab14">
              Herr talman! Detta handlar först och främst om barnets rätt till
              sin familj som kan ge det omsorg, kärlek och ansvarstagande för
              uppväxt och fostran, för att använda en föråldrad vokabulär.
            </seg>
            <seg n="23e8132f">
              Så länge det finns två personer som i kärlek till varandra har
              givit upphov till barnet, oavsett biologiska faktorer, borde det
              för barnets skull vara möjligt för barnet att få dessa människor
              som föräldrar och vårdnadshavare utan omständliga processer som
              kan upplevas kränkande för parterna.
            </seg>
            <seg n="4a738846">
              Barnkonventionen säger att alla barn har rätt att veta sitt ursprung.
              Med det åsyftas att veta vilka ens biologiska föräldrar är. Centerpartiet
              välkomnar därför rätten till assisterad befruktning för ensamstående
              kvinnor i Sverige. För barnet betyder det att det har rätt till
              sin biologiska far och slipper det stigma som det innebär att
              som vuxen leva med etiketten fader okänd.
            </seg>
            <seg n="0da5a0b9">
              Att familjer i dag ser olika ut är något som lagstiftningen måste
              anpassa sig efter. Barnlängtande vuxna ska stöttas och inte hindras,
              allra mest för barnens skull.
            </seg>
            <seg n="81c485c8">
              Herr talman! Utan att gå in på de olika reservationerna om faderskap
              och föräldraskap vid assisterad befruktning kan jag bara kort,
              i likhet med vad som framgår av betänkandet, konstatera: Föräldraskap
              vid assisterad befruktning innehåller en rad svåra frågor som
              kräver noggranna överväganden. Det handlar nämligen inte bara
              om rätten att vara förälder och vårdnadshavare, utan det handlar
              först och främst om vad som är bäst för barnet, som barn och sedermera
              som en vuxen person.
            </seg>
            <seg n="1d2ffb08">
              Det utredningsbetänkande som ligger till grund för att socialutskottet
              nu har tagit ett initiativ för att ge rätt till ensamstående och
              lesbiska par att få tillgång till assisterad befuktning i Sverige
              har föreslagit att föräldraskapet vid assisterad befruktning med
              donerade ägg och spermier ska regleras på samma sätt som för olikkönade
              par och att föräldraskapet automatiskt tillfaller moderns fru
              utan att man behöver gå vägen via adoption. Det tycker Centerpartiet
              är bra och välkomnar därför ett förslag från regeringen om detta,
              trots att det innebär att man även här gör skillnad på om det
              är ett äktenskap eller ett samboförhållande.
            </seg>
            <seg n="3f2913bc">
              Frågan om fler än två vårdnadshavare väcks också i motioner.
              I motionen C346 talas det om stjärnfamiljen, och först trodde
              jag det var en felstavning. Det är intressant att reflektera över
              vad som sker med föräldraskapet i dag och hur man kan anpassa
              lagen till förhållanden där det kan finnas fyra vuxna som alla
              gör anspråk på föräldraskapet för ett barn.
            </seg>
            <seg n="05b82cbc">
              För Centerpartiets del handlar det trots allt om att i första
              hand se barnets och inte de vuxnas behov. Det är barnets skydd
              och barnets rätt som föräldrabalken ska tillgodose, och det får
              man inte glömma bort när man skriver motioner om föräldra- och
              vårdnadshavarskap. Jag är i dag inte beredd att acceptera en ordning
              där fler än två, oklart hur många förresten, kan vara vårdnadshavare
              för ett barn.
            </seg>
            <seg n="5b524cd1">
              Herr talman! Barns skuldsättning har givit upphov till en motion
              som behandlas i dag. Jag måste hålla med motionären om att det
              är helt oacceptabelt när föräldrar lägger över sina egna skulder
              på barnen och på det sättet föröder deras möjlighet att få en
              start i livet. Skälen till att så ändå sker är säkert olika. Ofta
              finns ett utanförskap, brottslighet och missbruk med i bilden.
              Det handlar inte bara om barnfattigdom och inte heller om föräldrar
              som har en knaper ekonomi, utan det handlar nog snarare om en
              hänsynslöshet eller en obetänksamhet hos vuxna som vi på alla
              sätt måste skydda barnen från. Precis som när det gäller annan
              ekonomisk brottslighet krävs det vaksamhet från lagstiftarens
              sida för att täppa till möjligheten att ekonomiskt skada närstående
              och egna barn. Det är bra att kronofogden slår larm till överförmyndarnämnd
              och socialtjänst när en omyndig person registreras och att underåriga
              inte längre kan stå som registrerade ägare till fordon.
            </seg>
            <seg n="98eb8441">
              Herr talman! Jag kan slutligen bara tacka alla de personer som
              ideellt och med låg ersättning åtar sig att vara gode män och
              förvaltare åt barn, vuxna och äldre. Ofta är de klämda mellan
              starka känslomässiga och ekonomiska intressen eller också har
              de att verka i familjeförhållanden som är svåra att föreställa
              sig. Det är något som tar mycket tid och som säkert gör det svårt
              att sova om nätterna. Det är viktigt att det tas fortsatta steg
              för att stärka gode män genom utbildning och för att på olika
              sätt underlätta och göra det här viktiga uppdraget mer attraktivt.
            </seg>
            <seg n="56eb5545">
              Som tidigare ledamot i en kommunal överförmyndarnämnd i Kungsbacka
              är det med stor glädje som jag noterar att regeringen nu tar sig
              an situationen för alla de tusentals gode män och förvaltare som
              verkar för enskilda människor i Sverige varje dag.
            </seg>
          </u>
          <note type="speaker" n="191dddf9">
            Anf. 130 OTTO VON ARNOLD (KD):
          </note>
          <u who="unknown" xml:id="i-b77c459d77621889-7" n="254f26dc">
            <seg n="cb07e0e4">
              Herr talman! Familjepolitiken är, som flera av talarna påpekat,
              essentiell i livet. Vi föds av föräldrar, och vi blir kanske föräldrar.
              Vi kanske ärver eller låter oss ärvas.
            </seg>
            <seg n="4d9f808b">
              Familjepolitik handlar om en avvägning mellan familjen i den
              vidare bemärkelsen, mor- och farföräldrar, mamma, pappa, barn,
              syskon och så vidare, samhällets behov att veta vem som är vem
              i olika relationer och individens behov. Det här är en balansgång
              som vi får ta hand om i lagstiftningen. Det är en dynamisk process,
              om jag får använda ett sådant uttryck, som ändrar sig hela tiden.
            </seg>
            <seg n="014624ee">
              Familjepolitiken har också till uppgift att skydda den svagare
              parten och inte diskriminera barnen ska skyddas och vara jämlik.
              Jag tror att det är viktigt att ha med sig när man tittar på de
              motioner som finns.
            </seg>
            <seg n="c46f73ae">
              Det system som vi har består av äktenskapsbalken, föräldrabalken
              och ärvdabalken. De hänger logiskt ihop och påverkar varandra
              på ett intrikat och sinnrikt sätt. Om man rycker i en bit påverkar
              det andra saker också. Ibland upptäcker man att det inte är helt
              uppenbart att motionärerna har insett de här sambanden. Jag vill
              påstå att det inte heller är helt lätt. Det finns många gamla
              begrepp. Ibland får vi gå tillbaka till 1000-talet för att hitta
              ursprunget till de här begreppen. De är givetvis inte statiska,
              utan de förändrar sig hela tiden.
            </seg>
            <seg n="24f1025d">
              Vi har också en internationell dimension. Mycket av vår familjelagstiftning
              har en nordisk harmonisering, och i vissa delar går vi mot en
              harmonisering inom EU.
            </seg>
            <seg n="62874b6f">
              Herr talman! När detta är sagt vill jag yrka bifall till förslaget
              i betänkandet och avslag på samtliga motioner.
            </seg>
            <seg n="8d3dc55b">
              Varje år står vi här och pratar om det här viktiga området. Familjepolitiken
              är något som påverkar oss allihop dagligdags. Tyvärr har den kanske
              inte den dignitet i kammaren som den behöver, men vi i civilutskottet
              gör allt för att lyfta upp den.
            </seg>
            <seg n="1d843bee">
              Jag vill prata om några motioner, bland annat den om faderskapet.
              Jag kan hålla med om att det kanske är dags att bli lite modern
              på det området. Det förfarande som vi har är lite tungrott. Kan
              vi hitta ett rättstryggt sätt för att fastställa faderskapet på
              ett modernare sätt tycker jag att det kan vara intressant.
            </seg>
            <seg n="f7017409">
              Vi har en annan sak som också är viktig. Ett förordnande som
              god man är ett viktigt uppdrag. Det kommer lite ny lagstiftning
              om det där man skärper kraven på de gode männen och tillsynen.
              Vissa länsstyrelser kommer att få den uppgiften. Detta är mycket
              viktigt för de allra svagaste i samhället som behöver det stödet.
              Även stödet till de gode männen är väl så viktigt. Det är ett
              väldigt ansvar att ta hand om en annan persons egendom och även
              vårda och sörja för den personen.
            </seg>
            <seg n="5eb78107">
              När det gäller särkullbarn och efterlevande makes arvsrätt håller
              jag fullkomligt med Jan Ertsborn om behovet av en lagändring.
              Att låta den eventuella bostaden bli kvar som en del av det oskiftade
              dödsboet som man gör i Finland är en tilltalande lösning som vi
              förhoppningsvis kan titta på.
            </seg>
            <seg n="f363e86e">
              Om vi ska tala om någonting mer kontroversiellt har vi det här
              med flera vårdnadshavare. Det låter sig, som sagt var, i dag inte
              göras. Jag kan förstå att det finns emotionella faktorer, och
              frågan är om man ska behöva lagstifta om det här. Jag är lite
              tveksam till det, för det kommer att få ganska stora konsekvenser
              framför allt i ärvdabalken.
            </seg>
            <seg n="51cc5494">
              Vi har inte fått något förslag från oppositionen om detta, men
              jag tror att det kan bli väldigt komplicerat att fastställa arv
              om man har två biologiska föräldrar och flera vårdnadshavare.
              Hur ska det ärvas och i vilken ordning? Det kan bli ganska komplicerat.
            </seg>
            <seg n="8e4f00a5">
              Däremot tycker jag att det är tilltalande att det är många som
              tar hand om ett barn när den möjligheten finns, framför allt när
              det handlar om att låta mor- och farföräldrar hjälpa till. Men
              jag tror inte att vi ska behöva någon lagstiftning för det.
            </seg>
            <seg n="c5ed1d81">
              Med dessa ord tackar jag för den här debatten.
            </seg>
          </u>
          <note type="speaker" n="ee41dbd8">
            Anf. 131 HANNAH BERGSTEDT (S) replik:
          </note>
          <u who="hannah_bergstedt_f52eef" xml:id="i-b598f1788e30acb5-3" n="1726e76c">
            <seg n="f2aba2e3">
              Herr talman! Vi har nu avverkat en del anföranden på området
              familjerätt under dagen, och allting har en anda att vi är väldigt
              överens i utskottet. Det är verkligen blommor och rosor över alltihop!
            </seg>
            <seg n="2e477566">
              Till och med Otto von Arnold som representant för Kristdemokraterna
              talar om behovet av en modernisering av den familjerättsliga lagstiftningen.
              Då undrar jag: Vad är det specifikt som Otto von Arnold och Kristdemokraterna
              tycker att vi behöver modernisera? Och om vi nu är så överens,
              hur kommer det sig att regeringen inte kommer med förslag?
            </seg>
            <seg n="3c0a1bdc">
              Man lyfter också i kammaren i dag fram att det är en fråga som
              förtjänar mycket mer uppmärksamhet. Då kan man fundera: Hur kommer
              det sig att det brister i förslag på området? Ett sätt att se
              till att det här blir en viktig och prioriterad fråga är att Sveriges
              regering lägger fram förslag som ser till att modernisera den
              familjerättsliga lagstiftningen.
            </seg>
          </u>
          <note type="speaker" n="b54687a4">
            Anf. 132 OTTO VON ARNOLD (KD) replik:
          </note>
          <u who="unknown" xml:id="i-b77c459d77621889-8" n="254f26dc">
            <seg n="7adbfefc">
              Herr talman! Det var bra frågor, Hannah Bergstedt, och jag ska
              försöka besvara dem så gott som möjligt.
            </seg>
            <seg n="6cefed08">
              Det som jag nämnde här var just att man bör titta på hur man
              kan underlätta det här med faderskapserkännandet i samboförhållanden
              och få en smidigare och rättssäker behandling av det.
            </seg>
            <seg n="dec01334">
              Sedan har vi också det som jag nämnde med särkullbarns rätt.
              Det är någonting som jag tror är ett stort problem ute i samhället.
            </seg>
            <seg n="bcbf8fd9">
              Bra beslut tar tid. De här frågorna är komplicerade, och det
              är många som sådana här ärenden ska skickas ut till på remiss.
              Sedan kan jag också önska att det hade kunnat gå lite fortare
              på departementet.
            </seg>
          </u>
          <note type="speaker" n="73a9fd93">
            Anf. 133 HANNAH BERGSTEDT (S) replik:
          </note>
          <u who="hannah_bergstedt_f52eef" xml:id="i-b598f1788e30acb5-4" n="1726e76c">
            <seg n="48d40d58">
              Herr talman! Det är trevligt att höra att vi delar åsikten att
              det behöver moderniseras när det gäller hur man fastställer faderskapet!
              Sedan verkar det som att ni har ett behov av att resonera och
              prata ihop er lite grann i den frågan.
            </seg>
            <seg n="da695933">
              När det handlar om barnperspektiv, vilket är ett begrepp som
              Kristdemokraterna gärna vill använda sig av i debatten, funderar
              jag lite grann över frågan om fler än två vårdnadshavare. Det
              är väldigt tydligt att barn ibland i praktiken betraktar fler
              än två människor som sina vårdnadshavare. Vad är det då som skrämmer
              Kristdemokraterna och regeringen från att se över om det faktiskt
              finns ett behov i lagstiftningen av att anpassa det här efter
              just ett barnperspektiv?
            </seg>
            <seg n="fdc4fe02">
              När det gäller föräldrapresumtionen och moderskapspresumtionen
              är det självklart så att lagstiftning tar tid och behöver en seriös
              genomgång för att reda ut var utmaningarna finns. Men nu har vi
              sedan 2007 väntat på att det ska hända något på området moderskapspresumtion.
              Vad är det som hindrar att vi kommer fram till att inte göra skillnad
              på olikkönade och samkönade par i den här frågan?
            </seg>
          </u>
          <note type="speaker" n="782faf47">
            Anf. 134 OTTO VON ARNOLD (KD) replik:
          </note>
          <u who="unknown" xml:id="i-b77c459d77621889-9" n="254f26dc">
            <seg n="682c6539">
              Herr talman! När det gäller barnperspektivet och frågan om flera
              vårdnadshavare är det precis som jag sade att frågan är om vi
              behöver ha någon lagstiftning på den sidan. Om vi behöver ha det
              kräver det en ganska noggrann genomgång, för det är inte bara
              själva vårdnadshavandet som är viktigt. Vi måste även titta på
              ärvdabalken.
            </seg>
            <seg n="de5f13d0">
              Det kan bli ganska komplicerat om vi måste ta reda på vilka av
              vårdnadshavarna som är de biologiska föräldrarna, för man kan
              kanske tänka sig det fallet att man har fler än två föräldrar.
              Jag vet inte om det är någonting som man inom socialdemokratin
              tänker på, men det är en naturlig konsekvens om man ska ha flera
              vårdnadshavare. Det här systemet är ganska konsistent i hela den
              här lagstiftningen.
            </seg>
            <seg n="651b28bd">
              Säger man A i den ena delen av systemet måste man säga B i den
              andra. Det är väldigt lätt, tror jag, att man vinner poäng ute
              i samhället på att gå ut och säga att man ska underlätta för den
              ena eller andra gruppen. Men man tänker kanske inte på att hela
              systemet hänger ihop. Det är också det som gör att det tar så
              lång tid att utreda de här olika bitarna.
            </seg>
            <seg n="e91a0e7d">
              Så, Hannah Bergstedt, jag tror att man i de här sammanhangen
              får inse att vi har haft mänskliga relationer i några miljoner
              år. Givetvis ska vi hela tiden vara moderna, men vi måste också
              låta det här ta sin tid. Det kommer det att göra, för vi kan inte
              ändra på det hur lätt som helst. Men viljan finns. Vi lyssnar
              gärna. Vi har väl en debatt om ett år igen, och då kan vi se om
              det finns några nyheter.
            </seg>
          </u>
          <note type="speaker" n="4106f5d0">
            Anf. 135 MARGARETA SANDSTEDT (SD):
          </note>
          <u who="unknown" xml:id="i-2d360a94b7e6e9c0-0" n="254f26dc">
            <seg n="b1f0ae5c">
              Herr talman! Jag tvivlar egentligen inte alls på att lagstiftningen
              kring vårdnad och umgänge har tagits fram med goda avsikter. Så
              är det med all säkerhet. Många av de motioner som vi behandlar
              här i dag vittnar också om en god vilja att förbättra situationen
              för barn och unga, och det tycker jag är väldigt bra.
            </seg>
            <seg n="38f7f920">
              Det tycks liksom inte riktigt som att Sverige når fram till barnperspektivet,
              utan det verkar mer som att man fokuserar på vuxnas rättigheter.
              Ibland uppfattas barn som ägodelar. Det låter ungefär så i vissa
              debatter. Ibland kan man även få känslan av att barn används som
              rehabiliteringsobjekt för att vuxna förhoppningsvis ska fungera
              och må bättre.
            </seg>
            <seg n="20ac09bc">
              Jag kan inte nog betona att vi måste värna barnperspektivet och
              bli mycket bättre på att tolka vad som är bäst för barnen. Därför
              behövs det mer kompetens i kommunerna när det gäller bedömningar
              som görs av vårdnad, boende och umgänge.
            </seg>
            <seg n="c9df88b1">
              Vi anser att barn har rätt till båda sina föräldrar i största
              möjliga mån, och relationen bör uppmuntras, vårdas och stärkas.
              Samtidigt måste kunskapen om riskbedömningar göras tydligare så
              att barn skyddas från en miljö som är alltför dysfunktionell.
              Här verkar det som om kommunerna spretar ganska mycket åt olika
              håll.
            </seg>
            <seg n="025a6b5b">
              När det gäller domstolsprocesser är det väl känt att de inte
              löser konflikter mellan föräldrarna. Trots det har vi en modell
              som uppmuntrar till smutskastning inför publik, och när man väl
              tömt sin arsenal ska domstolen bestämma utgången. Det medverkar
              naturligtvis till att konflikterna ökar efter hand som en vårdnadstvist
              får fortgå år efter år, och därmed skapas ännu större oförrätter
              än tidigare. Givetvis kommer barnen i kläm. Det vet alla.
            </seg>
            <seg n="24bcff3a">
              Jag är övertygad om att relationen i familjen många gånger är
              avgörande för barnets psykologiska utveckling. Det kanske till
              och med är så, herr talman, att relationer är mer avgörande än
              socioekonomiska förhållanden. Det kan vara ett nytt sätt att tänka
              på detta.
            </seg>
            <seg n="49b43640">
              Herr talman! Mängden tvister om vårdnad, boende och umgänge ökar
              hela tiden trots den reform som syftade till att minska antalet.
              Uppföljningen av hur 2006 års vårdnadsreform slagit igenom visar
              att kompetensen saknas i kommunerna när det gäller hur man ska
              tolka barns utsagor. Tidspressen är stor och till viss del nekas
              dessutom barn av sina egna föräldrar att komma till tals. Även
              om intentionen varit god, att barnperspektivet ska gälla i högre
              grad, haltar det ganska rejält. Tilläggas kan att det är svårt
              att få en korrekt samlad bild av uppföljningen som Socialstyrelsen
              gjort. Det finns egentligen ingenting dokumenterat om kommunernas
              samtal med barn.
            </seg>
            <seg n="b8c187a9">
              I reservation 6 föreslår jag en annan modell, en alternativ modell
              med en lagfaren medlare som obligatoriskt ska erbjudas när en
              stämning lämnas in. Medlaren ska ha tystnadsplikt i syfte att
              kunna föra ärliga och förtroliga samtal utan att parterna behöver
              vara rädda för att det som sägs ska kunna vändas mot dem. Om en
              sådan modell antas är förhoppningen att smutskastningen ska minska.
            </seg>
            <seg n="be26fc42">
              Jag vet att man kan ifrågasätta förslaget och säga att det finns
              medlare redan i dag. Javisst, det gör det, men de medlarna har
              inte tystnadsplikt. Dessutom erbjuds de så sällan att i princip
              ingen känner till att de finns. Där ligger skillnaden.
            </seg>
          </u>
          <note n="eb2d8487">
            Förutom till reservation 6 vill jag passa på att yrka bifall
            till reservation 2, 7, 10, 17 och 19. Barnperspektivet löper som
            en röd tråd genom samtliga dessa reservationer.
          </note>
          <u who="unknown" xml:id="i-b57c0411e8418088-0" n="254f26dc">
            <seg n="2bb755fd">
              Jag vill verkligen ta till vara den vilja och den goda insikt
              som finns för att barnperspektivet ska medvetandegöras. Det gäller
              även bortförande av barn och barnäktenskap, som berörts tidigare.
              Många kvinnojourer har på senare år tagit upp detta med barnäktenskap.
              Man har sett en markant ökning under våren och försommaren. Det
              är naturligtvis smärtsamt att se de unga kvinnornas ångest och
              oro över att tvingas bli bortgifta under familjens semesterresa
              utomlands. Det är fruktansvärt att vi ska behöva ha det så i det
              här landet.
            </seg>
            <seg n="e1f5c165">
              Avslutningsvis vill jag säga: Låt oss bli bättre på att lyfta
              upp barnperspektivet! Det sparar inte bara personligt lidande
              och risk för utslagning utan kommer även att gagna samhällsekonomin.
              Jag är övertygad om att ohälsan dessutom kommer att minska markant.
            </seg>
          </u>
          <note type="speaker" n="da93efe6">
            Anf. 136 MARIANNE BERG (V) replik:
          </note>
          <u who="marianne_berg_22ebf4" xml:id="i-7998b9c63f35476b-3" n="89cd21c3">
            <seg n="513ff35e">
              Herr talman! Margareta Sandstedt sade i sitt anförande att många
              i denna debatt tycks betrakta barn som ägodelar. Därför undrar
              jag naturligtvis vem som uttryckt något sådant.
            </seg>
            <seg n="f5c1af5d">
              Jag vill även fråga om en av de reservationer som Margareta Sandstedt
              lyfte upp; jag tror att det är nr 19. Vad är det som gör att äktenskap
              som form ska prioriteras framför andra levnadsformer? På vilket
              vis skulle det öka barnens trygghet?
            </seg>
          </u>
          <note type="speaker" n="dd9cb789">
            Anf. 137 MARGARETA SANDSTEDT (SD) replik:
          </note>
          <u who="unknown" xml:id="i-b77c459d77621889-10" n="254f26dc">
            <seg n="131cba9a">
              Herr talman! Jag förstår inte riktigt oviljan mot att vi vill
              stärka äktenskapet. Jag kan misstänka att det finns en personlig
              ovilja mot äktenskapet. Jag vet ju att Vänsterpartiet vill avskaffa
              familjen, vilket jag tycker är en rätt extrem hållning. Det gör
              man när man inte vill värna den norm vi haft tidigare.
            </seg>
            <seg n="a84144b0">
              Man kan ha andra samlevnadsformer, det är vi inte det minsta
              emot, men att vi har en norm som gäller äktenskapet tycker jag
              är helt korrekt. Det ska vi kunna ha. Jag förstår inte den oviljan.
            </seg>
          </u>
          <note type="speaker" n="71a9a3d3">
            Anf. 138 MARIANNE BERG (V) replik:
          </note>
          <u who="marianne_berg_22ebf4" xml:id="i-7998b9c63f35476b-4" n="89cd21c3">
            <seg n="2209b1d9">
              Herr talman! Det finns ingen ovilja mot äktenskapet som sådant,
              men det finns ju ingenting som säger att man i ett demokratiskt
              samhälle ska prioritera en form framför en annan. Var och en får
              väl besluta om hur man vill leva. Huvudsaken är att man mår bra.
              Jag kan vara sambo, särbo, bortbo eller vad det nu må heta. Det
              finns ingenting som säger att äktenskapsformen skulle vara det
              tryggaste för barnet. Det handlar om mig som en vettig vuxen.
              Vem jag lever med, hur jag lever och var jag lever saknar betydelse.
            </seg>
            <seg n="9d0f9629">
              Man kan definitivt inte komma med påståendet att äktenskapet
              skulle vara den bästa samlevnadsformen vad gäller barns trygghet.
              Jag förstår mig inte på det. Det viktiga är att de vuxna är vettiga
              människor och bra förebilder för barnen. Då fungerar det. Då ser
              man till barnperspektivet. Det är inte en äktenskapsfråga.
            </seg>
          </u>
          <note type="speaker" n="80cfcce7">
            Anf. 139 MARGARETA SANDSTEDT (SD) replik:
          </note>
          <u who="unknown" xml:id="i-b77c459d77621889-11" n="254f26dc">
            <seg n="2b2e1da5">
              Herr talman! Naturligtvis får man bestämma hur man ska leva.
              Det vänder vi oss inte mot. Vill man vara sambo får man vara det,
              eller också ha någon annan samlevnadsform. Det utesluter inte
              att vi kan ha äktenskapet som norm. På Marianne Berg låter det
              som om det ena utesluter det andra, och det anser inte jag.
            </seg>
          </u>
          <note n="760fade1">
            Överläggningen var härmed avslutad.
          </note>
          <note n="80e38a71">
            13 § En europeisk agenda för integration av tredjelandsmedborgare
          </note>
          <note n="8647f76a">
            Föredrogs
          </note>
          <note type="speaker" n="5b93a4e1">
            Anf. 140 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-0eef27b254ba8d04-0" n="4ad85a34">
            <seg n="2b9070d8">
              Herr talman! En europeisk agenda för integration av tredjelandsmedborgare
              så heter kommissionens meddelande, ett meddelande som i allt väsentligt
              skulle kunna vara en karbonkopia av den integrationspolitik som
              bedrivits i Sverige de senaste 30 åren, vilket utskottsmajoriteten
              också skriver i sitt utlåtande. De kanske inte använder just de
              orden, men betydelsen är densamma.
            </seg>
            <seg n="9d637cb4">
              Det är bara ett meddelande. Det finns inget direktiv, inga nya
              lagar som ska införlivas i svensk lagstiftning, utan bara ett
              meddelande som likt svensk integrationspolitik borde förpassas
              dit där det hör hemma, till papperskorgen.
            </seg>
            <seg n="fb69f99b">
              Jag ska inte förneka att den EU-gemensamma asyl- och migrationspolitiken
              och den positiva påverkan den skulle kunna ha på möjligheten att
              integrera tredjelandsmedborgare vid en första anblick ter sig
              lockande. Självklart ser jag som sverigedemokrat med avund på
              den klarsynthet som många av Europas ledande politiker visar när
              det kommer till frågan om asyl, migration och insikten om vilka
              förutsättningar som verklig integration kräver. Självklart är
              det så.
            </seg>
            <seg n="bb099785">
              Det ska sägas att det inom Sverigedemokraterna har diskuterats
              huruvida vi som parti ska bejaka en utveckling där EU och EU:s
              medlemsstater alltmer ska tillåtas påverka svensk asyl- och migrationspolitik.
              Det är en utveckling som i skenet av Europas nyktra tillvaknande
              på området skulle kunna påverka möjligheterna till integration
              positivt. Det kan jämföras med den svenska regeringens integrationspolitik
              där inte bara kejsaren står naken utan hela hovet alla hovets
              tjänstemän, ja, till och med gycklarna står där utan kläder, något
              som befolkningen sedan länge uppmärksammat men inget vågat säga.
            </seg>
            <seg n="b01f9555">
              Nu sägs det. Nu är det någon som öppet vågar säga sanningen,
              att kejsaren är naken. Det är dags för er att likt era europeiska
              partivänner ta på er kläderna igen och ta ansvar, för i framtiden
              kommer det att bli kallt utan kläder och i ett europeiskt perspektiv
              dessutom väldigt ensamt.
            </seg>
            <seg n="f32aca36">
              Trots vår skepsis mot EU och vårt partis motstånd mot en överstatlighet
              som ligger i att alltmer makt lämnar Sveriges riksdag till förmån
              för EU har vi övervägt att bejaka en EU-gemensam politik på området.
              För oss sverigedemokrater är dock nationellt oberoende alltjämt
              viktigare än kortsiktiga politiska vinster. Allt är inte guld
              som glimmar i EU, inte alls. Det är precis tvärtom. Denna insikt,
              det nyvakna och pånyttfödda ansvarstagande för sina länder och
              medborgare som många av Europas nationella ledare visar, som Sarkozy,
              Merkel och Cameron, saknas i stora delar av EU-kommissionen, i
              synnerhet hos den svenska EU-kommissionären Cecilia Malmström,
              och i den svenska regeringens hållning.
            </seg>
            <seg n="e1ed1270">
              Detta meddelande från kommissionen visar tydligt prov på detta.
              Än mer av skattefinansierade värdelösa integrationsprojekt, än
              mer av diskriminering av landets egna medborgare på arbetsmarknaden,
              än mer av rättigheter och särlagstiftningar och allt mindre av
              krav, skyldigheter och eget deltagande. Kort sagt skulle man kunna
              beskriva kommissionens meddelande som en uppräkning av den misslyckade
              svenska integrationspolitiken.
            </seg>
            <seg n="b84e250f">
              Lyckligtvis har detta meddelande från kommissionen mycket lite
              att göra med den inställning som finns hos majoriteten av EU:s
              medlemsländer. Som kommissionären Malmström själv uttryckte det
              har 24 av 27 EU-länder en helt annan ståndpunkt än den kommissionen
              och den svenska regeringen redovisar. Det är bra så.
            </seg>
            <seg n="ce7ab0b0">
              Vad gäller kommissionens meddelande anser Sverigedemokraterna
              att samtliga punkter som tas upp i kommissionens integrationsagenda
              rör saker som nationerna själva måste få bestämma över utifrån
              sina egna förutsättningar. Vissa förslag, till exempel språkkurser
              och valideringar, är självklarheter och något som vi sverigedemokrater
              ställer oss bakom på nationell nivå.
            </seg>
            <seg n="bbf7c0de">
              Jag vill däremot inte att kommissionens meddelande tas till intäkt
              för att Sverige ska skapa fler skattefinansierade och diskriminerande
              instegsjobb för nyanlända. Jag vill inte att kommissionens meddelande
              tas till intäkt för att höja sfi-bonusen. Jag vill inte att kommissionens
              meddelande används för att motivera diskriminerande och ineffektiva
              nystartszoner. Jag vill över huvud taget inte att svenska skattebetalares
              pengar ska användas i syfte att diskriminera dem själva och deras
              barn i den svenska skolan, på den svenska arbetsmarknaden och
              i det svenska samhället.
            </seg>
            <seg n="915bbd7e">
              Herr talman! Jag anser att kommissionens meddelande inte bör
              användas till annat än möjligtvis att värma upp vattnet för Helsingforss
              invånare. Jag yrkar bifall till SD:s reservation.
            </seg>
          </u>
          <note type="speaker" n="6bbaa86f">
            Anf. 141 CHRISTINA HÖJ LARSEN (V):
          </note>
          <u who="christina_hoj_larsen_8cce04" xml:id="i-00fc6c86cd5351c2-5" n="d89b48a7">
            <seg n="ae9b27d6">
              Herr talman! I dag debatterar vi ett yttrande från arbetsmarknadsutskottet.
              Utskottet har granskat EU-kommissionens meddelande Europeisk agenda
              för integration av tredjelandsmedborgare .
            </seg>
            <seg n="2bf70974">
              Vänsterpartiet har lämnat in en motivreservation för att tydliggöra
              vår syn på kommissionens meddelande, framför allt för att peka
              på kopplingen mellan den europeiska migrationspolitiken och möjligheterna
              till inkludering av tredjelandsmedborgare.
            </seg>
            <seg n="75ade970">
              Vänsterpartiet är starkt kritiskt till EU:s flyktingpolitik,
              eftersom den är uppenbart inhuman och mycket restriktiv. Ett system
              med minimiregler riskerar att innebära en harmonisering nedåt
              i riktning mot den lägsta tillåtna och därmed sämsta nivån på
              rättssäkerheten. Harmoniseringen av flyktingpolitiken har i praktiken
              stoppat alla lagliga vägar till Europa och förvägrar i dag människor
              rätten att söka asyl. Det innebär att människor i stället tvingas
              i händerna på människosmugglare och tvingas riskera livet för
              att försöka ta sig in i EU. Den restriktivitet och den militarisering
              som hittills karakteriserat asyl- och invandringspolitiken riskerar
              att trappas upp.
            </seg>
            <seg n="4fefc69e">
              Därför har Vänsterpartiet avvisat Helsingforssprogrammet, som
              antogs under det svenska ordförandeskapet. Helsingforssprogrammet
              är ytterligare ett steg i en riktning som gör det svårare för
              asylsökande och flyktingar att få sin konventionsstadgade rätt
              att söka asyl och få skydd undan förföljelse tillgodosedd i EU.
              Enligt Vänsterpartiets mening bör medlemsstaterna gemensamt verka
              för att förbättra rättsskyddet i befintliga direktiv snarare än
              att skapa ett gemensamt harmoniserat asylsystem. Vidare krävs
              en rad andra åtgärder för att skapa ökad solidaritet på asylområdet
              för att lägga grund för en agenda för inkludering av tredjelandsmedborgare.
            </seg>
            <seg n="5ee1637a">
              Herr talman! Just nu ser vi ett skifte i perspektiv från asylrätt
              till arbetskraftsinvandring. Detta sker i Sverige liksom i övriga
              Europa. Det får inte ske en sammanblandning av rätten till asyl,
              som är en grundläggande mänsklig rättighet, och arbetskraftsinvandring.
              Det europeiska systemet för arbetskraftsinvandring lämnar inte
              några garantier om att löner och villkor på arbetsmarknaden i
              medlemsstaterna kommer att vara desamma för invandrad som för
              inhemsk arbetskraft. Gemensamma regler för arbetskraftsinvandring
              är inte någon lösning för alla de människor som tvingas fly sina
              hemländer och som förvägras rätten att söka asyl genom den restriktiva
              gemensamma flyktingpolitiken i EU. I stället måste legala vägar
              skapas för människor att söka asyl inom EU, samtidigt som ett
              rättvist nationellt system för utomeuropeisk arbetskraftsinvandring
              kan garantera rättvisa löner och arbetsvillkor.
            </seg>
            <seg n="89cc4c7d">
              Dessutom är det helt nödvändigt att skapa aktiva insatser mot
              diskriminering och för lika deltagande i samhället för att kunna
              åstadkomma starka garantier för att grundläggande rättigheter
              och likabehandling efterlevs. Det är enligt min mening inte tillräckligt
              att eftersträva en positiv attityd till mångfald, vilket är utgångspunkten
              i kommissionens ståndpunkt.
            </seg>
            <seg n="714ac5bc">
              Slutligen vill jag understryka att integration är en flervägsprocess
              för lika rättigheter, möjligheter och skyldigheter för såväl majoritetssamhället
              som dem som invandrar. Jag tar därför avstånd från kommissionens
              ståndpunkt i de delar som understryker att migranter även är skyldiga
              att dela särskilda värderingar.
            </seg>
            <seg n="3f87d62b">
              Med detta, herr talman, yrkar jag bifall till motiveringsreservationen
              från Vänsterpartiet.
            </seg>
          </u>
          <note type="speaker" n="e828727c">
            Anf. 142 PATRIK BJÖRCK (S):
          </note>
          <u who="patrik_bjorck_7044f9" xml:id="i-0b726d1ca50ee657-0" n="72ff1bc4">
            <seg n="7e41ce7b">
              Herr talman! Detta betänkande behandlar som sagt meddelandet
              Europeisk agenda för integration av tredjelandsmedborgare . Det
              kan låta lite kryptiskt för den som inte är så hemma i EU-vokabulären,
              men det handlar om medborgare som ur ett EU-perspektiv kommer
              utifrån. Syftet med meddelandet är att bidra till debatten om
              hur man i EU kan stödja medlemsstater i integrationsarbetet genom
              att dra lärdomar från erfarenheter från hela EU. Fokus i meddelandet
              är att stärka migranters delaktighet i samhället, att utöka insatser
              på lokal nivå och att involvera ursprungsländer i integrationsarbetet.
              Vi socialdemokrater ställer oss bakom meddelandet och ser i huvudsak
              positivt på det, samtidigt som vi naturligtvis vill slå fast att
              integration är en nationell kompetens, som det också står i betänkandetexten.
            </seg>
            <seg n="5aabf88f">
              Vi tycker som socialdemokrater att migration, immigration, emigration,
              invandring och utvandring är positivt och naturligt. Det har funnits
              i den värld vi lever i så länge det har funnits människor. Hade
              vi inte haft migration hade vi inte haft någon svensk boende i
              Sverige. Sverige är naturligtvis ett resultat av människor som
              invandrat hit. Detta har alltid funnits. Mer eller mindre strida
              strömmar av människor har invandrat och utvandrat överallt. I
              den globaliserade värld vi i dag lever i kommer det självklart
              att bli mer och mer naturligt att olika människor ur olika kulturer
              träffas och möts på olika platser på jorden. Detta är någonting
              oerhört positivt och kreativt som bidrar till människors, samhällens
              och länders utveckling. För oss är det självklart.
            </seg>
            <seg n="7bd7a6e7">
              Men naturligtvis kan det uppstå bekymmer, som vid alla andra
              mänskliga aktiviteter. Då behöver man en aktiv politik för att
              hantera det. Vi vill att ett aktivt integrationsarbete ska vara
              vägledande, så att man kan åtgärda eventuella problem som uppstår.
            </seg>
            <seg n="ed150b55">
              Detta har vi alltså inga problem med. Vi ställer oss som sagt
              i huvudsak bakom det. Men det innebär inte att vi inte i den inrikespolitiska
              debatten kan föra diskussioner med regeringen och allianspartierna
              om exakt hur man ska utforma politiken. Vi kommer naturligtvis
              att fortsätta den debatten nationellt.
            </seg>
            <seg n="cbf37d15">
              Där vill jag peka på den fråga som för oss socialdemokrater egentligen
              är huvudkonflikten i politiken. Det är naturligtvis frågan om
              jobben.
            </seg>
            <seg n="a044cb6d">
              Om vi inte byter regering och får en aktiv arbetsmarknadspolitik
              och en jobbpolitik som är värd namnet och får människor i arbete
              kommer vi inte att lyckas på några politikområden, och naturligtvis
              inte på integrationspolitikens område heller. Huvudkonflikten
              jobben är grunden för att man ska klara integrationspolitiken.
            </seg>
            <seg n="c9b5ffcb">
              Herr talman! Jag tycker i alla fall att det är viktigt att de
              partier i Sveriges riksdag som är demokratiska och står för ett
              öppet samhälle ändå tar sitt ansvar och försöker arbeta för en
              ökad integration. Vi har på Europanivå en växande rasism och främlingsfientlighet.
              Högerextrema krafter växer till ute i Europa. Hatpropaganda mot
              invandrare, mot andra kulturer och trosuppfattningar blir tyvärr
              vanligare.
            </seg>
            <seg n="583c439b">
              Detta är något som även har drabbat Sveriges riksdag och som
              vi har att förhålla oss till när denna typ av hatpropaganda flyttar
              in innanför de här väggarna. Då blir naturligtvis en aktiv integrationspolitik
              ännu viktigare, och det blir oerhört viktigt att vi som står för
              öppenheten vågar stå upp för den, vågar stå emot rasismen och
              hatpropagandan och vågar ta vårt ansvar.
            </seg>
            <seg n="c70c2f34">
              Det är viktigt att hålla i minnet att det är mot den här bakgrunden,
              den växande högerextremismen, som vi ska diskutera de här frågorna.
              Vi demokratiska partier i Sverige och Europa har ett väldigt ansvar
              för att hejda detta och stämma i bäcken, så att vi inte får ett
              utlopp av den här typen av politik.
            </seg>
          </u>
          <note n="b6ee798a">
            Därmed yrkar jag bifall till utskottets förslag till beslut.
          </note>
          <note type="speaker" n="6f6fcda6">
            Anf. 143 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-0eef27b254ba8d04-1" n="4ad85a34">
            <seg n="e8d183b4">
              Herr talman! Som vanligt strider Patrik Björck mot halmgubbar.
              Han säger att rasism, främlingsfientlighet och hat har vandrat
              in i Sveriges riksdag. Det anser Patrik Björck, och det må han
              väl göra, även om jag förstår vad han har i åtanke och tycker
              att han har helt fel.
            </seg>
            <seg n="59f1b51b">
              De integrationsproblem som vi har i dag och som jag tror att
              även Patrik Björck kan erkänna finns är du, Patrik Björck, och
              ditt parti ansvariga för. Det är er politik tillsammans med allianspartiernas
              politik som har bedrivits i det här landet i 30 år som är ansvarig
              för de integrationsproblem som finns i det svenska samhället i
              dag. Det är inte mitt fel. Det är inte mina partivänners fel,
              och det är inte mitt partis fel.
            </seg>
            <seg n="0a36787f">
              Vi är demokratiskt invalda i Sveriges riksdag, i ett demokratiskt
              val av väljare som har lika stor rätt som dina väljare att välja
              sina representanter i Sveriges riksdag för att föra deras talan.
              Våra väljare tycker att ni har misslyckats kapitalt. De känner
              sig inte trygga i det svenska samhället. De känner inte att de
              har en del i det samhälle som ni har byggt upp eller snarare har
              raserat.
            </seg>
            <seg n="ed47a79f">
              På vilket sätt, Patrik Björck, tror du att den retorik som du
              använder i den här debatten och i många andra debatter, skulle
              kunna få människor som mina väljare och alla andra i det svenska
              samhället som anser att ni har misslyckats att ändra ståndpunkt?
            </seg>
          </u>
          <note type="speaker" n="e3d88819">
            Anf. 144 PATRIK BJÖRCK (S) replik:
          </note>
          <u who="patrik_bjorck_7044f9" xml:id="i-0b726d1ca50ee657-1" n="72ff1bc4">
            <seg n="90e112df">
              Herr talman! Sven-Olof Sällström kände sig träffad när jag talade
              om rasism, högerextremism och främlingsfientlighet. Det kan jag
              förstå eftersom Sven-Olof Sällström står för rasism, främlingsfientlighet
              och högerextremism.
            </seg>
            <seg n="1d768ba5">
              Nu antog Sven-Olof Sällström utmaningen, och det är jag glad
              för. Sedan säger han att något som händer i samhället inte är
              hans fel utan att det är mitt ansvar. Jag har inga problem med
              den verklighetsbeskrivningen. Det är mitt ansvar. Det är ett ansvar
              för alla människor som tar sitt ansvar som demokratiska samhällsmedborgare.
              Det är naturligtvis ett särskilt stor ansvar för någon som representerar
              ett demokratiskt parti.
            </seg>
            <seg n="b0e8d426">
              Självklart är det mitt ansvar. Jag tar på mig det. Självklart
              kommer jag också att arbeta för att fullfölja och leva upp till
              det ansvaret. Det ansvar som man har när man hamnar i Sveriges
              riksdag är naturligtvis inte att sticka undan problem och försöka
              avhända sig ansvaret. Om man har den uppfattningen har man hamnat
              på fel plats, tycker jag.
            </seg>
            <seg n="c430dd27">
              Demokratiskt valda är vi alla här, och det respekterar jag. Det
              finns demokratiskt valda personer i partier som motsvarar Sven-Olof
              Sällströms parti även i andra parlament i Europa. Det var inte
              det som var mitt problem.
            </seg>
            <seg n="2a31789e">
              Vad ska vi då göra åt detta? Jo, vi ska se problemen. Det finns
              problem med integrationen stora problem och dem måste man se och
              använda de metoder som politiken ger oss att arbeta med dem. Det
              viktigaste problemet tog jag upp som hastigast i mitt huvudanförande,
              och det är jobben, alltså att man har en politik som skapar jobb.
              Det är den absolut viktigaste frågan även när det gäller integrationen.
            </seg>
            <seg n="e0cb3e40">
              Nu handlar den här debatten om kommissionens meddelande, så jag
              håller mig till det.
            </seg>
          </u>
          <note type="speaker" n="dac31a4e">
            Anf. 145 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-0eef27b254ba8d04-2" n="4ad85a34">
            <seg n="dffc6cfc">
              Herr talman! Jag konstaterar att Patrik Björck, Socialdemokraterna,
              från Sveriges riksdags talarstol anklagar mig, en riksdagsledamot,
              för att vara rasist och främlingsfientlig. Jag konstaterar också
              att talmannen tillåter detta språkbruk.
            </seg>
            <seg n="70faa3d3">
              Jag vet inte riktigt vad jag ska säga, Patrik Björck. Jag tycker
              att du har passerat gränsen för vad som är vedervärdigt, för att
              använda ditt språkbruk.
            </seg>
            <seg n="787acde0">
              Jag är inte på något vis rasist eller främlingsfientlig. Min
              egen son kan mycket väl kategoriseras som andra generationens
              invandrare. Jag blir inte bara upprörd och förbannad. Jag blir
              ledsen.
            </seg>
            <seg n="eef242b5">
              Hyfsa ditt språk och hyfsa dina argument, Patrik Björck, och
              kom tillbaka när du har ett språkbruk som den här kammaren förtjänar!
            </seg>
          </u>
          <note type="speaker" n="2faf71dd">
            Anf. 146 PATRIK BJÖRCK (S) replik:
          </note>
          <u who="patrik_bjorck_7044f9" xml:id="i-0b726d1ca50ee657-2" n="72ff1bc4">
            <seg n="d57a19ef">
              Herr talman! Man kan inte förneka den verklighet som finns och
              som vi alla ser och vet om. Vi vet varifrån Sverigedemokraterna
              kommer. Vi vet vad det är för ett parti. Vi vet vad de har för
              agenda. Vi vet vad de har för politik, och vi vet vad de vill
              bygga för samhälle.
            </seg>
            <seg n="3b10d7bc">
              De vill säga nej till allting som har med invandring att göra.
              I stort sett i varenda fråga som kommer upp i den här kammaren
              och som har med invandring att göra vaknar Sverigedemokraterna.
              Det bygger man hela sin politik på.
            </seg>
            <seg n="e1d7ba0f">
              Det vi ser och hör drar vi slutsatser av, Sven-Olof Sällström.
              Vi kan se hur Sven-Olof Sällströms partikamrater yttrar sig i
              andra utskott, där man till och med får skriva om betänkandetexter
              för att de ska platsa inom lagens råmärken när man hanterar andra
              människors trosuppfattningar.
            </seg>
            <seg n="2041a4f6">
              Detta är bara fakta. Jag har att förhålla mig till fakta. Ingen
              skulle naturligtvis vara gladare och lyckligare än jag om det
              inte var fallet, men tyvärr, Sven-Olof Sällström, har väl verkligheten
              kommit i kapp er. Förhoppningsvis kommer väl er politik, era uttalanden
              och vad ni står för att granskas av medierna, av väljarna och
              av medborgarna. Sedan har vi ett val 2014. Vill man då stå för
              den politiken av politik får man väl stå upp för den och vara
              lite mer rakryggad än Sven-Olof Sällström, som går och sätter
              sig under ett replikskifte.
            </seg>
            <seg n="a1aa22d8">
              Fakta kvarstår. Jag redogör bara för det ni står för, det ni
              har i era partiprogram och det ni lägger fram som förslag i riksdagen,
              liksom för det ni inte får skriva in i betänkandetexterna och
              det ni säger från den här riksdagens talarstol. Jag bara redogör
              för det och ingenting annat.
            </seg>
          </u>
          <note type="speaker" n="6c9c48a5">
            Anf. 147 HANIF BALI (M):
          </note>
          <u who="hanif_bali_a8fef4" xml:id="i-fa04257c8af89746-0" n="9ad065ac">
            <seg n="1f701013">
              Herr talman! Vi ska som sagt diskutera kommissionens meddelande.
              Det finns inte väldigt mycket att säga om det, för många av de
              problem man identifierar finns det bred konsensus om i denna församling.
              Trots det har vissa valt att inte ställa sig bakom texten och
              motiveringen.
            </seg>
            <seg n="65afa8ce">
              Jag vill bara säga att det är en enkel text. Den säger att sysselsättningen
              är för låg. Utrikesfödda hamnar inte i arbete i samma utsträckning
              som inrikesfödda gör. Deras sociala situation ser svårare ut.
            </seg>
            <seg n="266fbbae">
              Om vi tittar på svensk statistik kan vi med enkelhet säga att
              detta stämmer. Det stämmer att invandrare, som förvisso till viss
              del har varit överrepresenterade i utanförskapet, har blivit ännu
              mer överrepresenterade. Om vi tittar på långtidsarbetslösa ser
              vi att snart är hälften av alla dessa i Sverige utrikesfödda.
            </seg>
            <seg n="ff154eba">
              Om vi tittar på den statistik som finns ser vi att det inte har
              varit så att invandrare har kommit till Sverige och tagit våra
              jobb eller att jag som invandrare har kommit hit och tagit någons
              jobb. Jag har eventuellt tagit någons riksdagsplats. Det vi ser
              i Sverige är snarare att invandrare har kommit hit och fått ta
              vår arbetslöshet. De har fått bli bufferten när ekonomin går upp
              och ned. Det är såklart ett stort problem att det finns arbetslöshet
              i samhället. Men det är ett ännu större problem när arbetslösheten
              och utanförskapet får en färg och en etnicitet. Det måste vi självfallet
              motarbeta.
            </seg>
            <seg n="dbe90fce">
              Kommissionen vill att vi ska samarbeta mer, eller utbyta information,
              med andra europeiska länder. Jag tycker att det finns en stor
              poäng i detta om det finns andra länder som gör detta bättre än
              vi är det klart att vi ska lära oss från dem, och om det finns
              någonting som vi gör bättre än andra länder är det självfallet
              någonting vi ska kunna dela med oss till andra av. Det gäller
              speciellt inom området med kvinnor. Sverige är mycket bättre än
              andra länder på att se till att kvinnor blir sysselsatta. Det
              är självfallet någonting som vi måste vara med och dela med oss
              av till andra europeiska länder.
            </seg>
            <seg n="a89bb3e8">
              Sverige bestämde sig en gång i tiden för att öka sysselsättningsgraden
              för kvinnor. Man tog då viktiga steg för att göra detta. Man avskaffade
              sambeskattningen, som drabbade kvinnor allra hårdast. Man införde
              förskola och många sådana åtgärder för att stärka kvinnors ekonomiska
              trygghet och situation och för att föra dem närmare arbetslivet.
            </seg>
            <seg n="49928b1c">
              Just denna metod måste vi använda när det gäller utrikesfödda.
              Vi måste se till att de kommer närmare arbetslivet och att det
              blir mer lönsamt för dem att arbeta. Vi ska understödja bygget
              av våra ekonomiska ersättningssystem.
            </seg>
            <seg n="987cb8c8">
              Däremot är det ett problem att många utrikesfödda hamnar i försörjningsstöd.
              67 procent av alla som får försörjningsstöd under lång tid är
              utrikesfödda. En majoritet av dem får stödet på grund av arbetslöshet
              och inte på grund av sociala problem, som försörjningsstödet egentligen
              var till för. Så har det sett ut länge. Problemet är bara att
              vi på något sätt har nått en massa som inte längre går att ignorera.
              Om man tittar på kommuner som till exempel Malmö en tillväxtregion
              som det går bra för ser vi att ungefär 10 procent av befolkningen
              där lever med försörjningsstöd.
            </seg>
            <seg n="a0c2d0e9">
              Hur kommer det sig då att de gör det? I Sverige är försörjningsstödet
              uppbyggt på att du inte ska ha någonting för att kunna få det.
              Du ska inte äga saker och ting. Det blir helt perfekt för människor
              som kommer hit och inte äger någonting, nämligen våra migranter.
              Därför måste försörjningsstödet ändras. En vanlig familj med två
              föräldrar och två barn går nu back om den ena föräldern tar ett
              jobb. Och sedan diskuterar vi kultur och attityder i integrationspolitiken!
              Det är inte det som är problemet. Om du går back på att ta ett
              jobb så kommer du inte att ta ett jobb; det är ett enkelt ekonomiskt
              faktum. Låt oss ta hand om och åtgärda de ekonomiska problemen
              innan vi börjar ge oss på kulturella aspekter, trosuppfattningar
              eller någonting sådant!
            </seg>
            <seg n="48d59c95">
              Detsamma gäller inom Sverige. Vi ska dela information med och
              lära oss av andra länder. Men jag kan lova er att grannkommuner
              i Sverige vägrar lära sig av varandra. Vi har en läxa att lära
              här också. Jag tror inte att det egentligen finns någon stor skiljelinje
              mellan metoderna för att få folk i arbete. Vi har märkt i kommun
              efter kommun, oavsett vilken metod de använder, att om metoden
              fungerar så ställer sig nästan samtliga partier bakom den.
            </seg>
            <seg n="b740ccec">
              Det viktiga är att vi lär oss vilka dessa metoder är och att
              identifiera dem. Just därför välkomnar vi Europeiska kommissionens
              initiativ att se till att vi lär oss av andra länder. Så kan vi
              också lära andra länder. Informationsutbytet blir större, och
              metoderna att få folk i arbete blir fler.
            </seg>
          </u>
          <note type="speaker" n="d805136b">
            Anf. 148 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-0eef27b254ba8d04-3" n="4ad85a34">
            <seg n="c11a68bd">
              Herr talman! Du säger att nyckeln till integration är arbete,
              Hanif Bali. Det är naturligtvis rätt. Du säger också att de som
              är utan arbete och därmed inte heller har integrerats behöver
              komma närmare arbetsmarknaden och få en chans att komma in i arbete.
            </seg>
            <seg n="ab9ef6dd">
              Men det är alliansregeringens och ditt partis förtjänst att de
              i dag inte har en reell möjlighet att komma in i arbete. Det beror
              inte bara på att de inte har en utbildning som är anpassad för
              en efterfrågan på arbetsmarknaden, utan också på att det finns
              en fruktansvärt massa arbetslösa. Det beror på den överutbudspolitik
              som ditt parti och er regering har fört i snart sex år nu. Det
              skapas i och för sig arbetstillfällen. Det har säkert skapats
              några hundra tusen arbetstillfällen under dessa sex år, men antalet
              arbetssökande och de som vill ha en plats på arbetsmarknaden har
              blivit fler än det antal platser som har skapats.
            </seg>
            <seg n="173b2bc9">
              Ser du då inte det logiska mönstret? För att minska arbetskraftsutbudet
              kanske man också behöver reglera invandringen så att man får en
              reell chans att ge de människor som i dag befinner sig i utanförskap
              en möjlighet att komma in på arbetsmarknaden. De måste få en rejäl
              chans att ta ett jobb.
            </seg>
            <seg n="0998e1a2">
              Jag tror att du håller med om att alla arbetsgivare anställer
              den de tror är mest lämpad för jobbet, Hanif Bali. Så länge det
              finns de som har bättre utbildning eller bättre språkkunskaper,
              om det är nödvändigt för tjänsten, eller någon som de kanske bara
              kan relatera till som de känner genom en släkting eller på annat
              vis väljer arbetsgivarna denne. Det är ungdomar och invandrare
              som kommer längst ned på stegen hela tiden. Det är de som inte
              kommer in på arbetsmarknaden.
            </seg>
            <seg n="1077d6ad">
              Det är ni som har skapat denna situation, Hanif. Vad är ni beredda
              att göra för att komma till rätta med den?
            </seg>
          </u>
          <note type="speaker" n="6b146074">
            Anf. 149 HANIF BALI (M) replik:
          </note>
          <u who="hanif_bali_a8fef4" xml:id="i-fa04257c8af89746-1" n="9ad065ac">
            <seg n="0e3e1e50">
              Herr talman! Jag köper inte bilden att regeringens politik är
              elak mot de svenskfödda och att den skapar en överbudspolitik
              med många arbetssökande för att pressa lönerna. Vi anklagas för
              att vara som monopolmannen som bara vill suga ut varenda arbetare.
              Om det vore så skulle du kunna peka på någon yrkesgrupp i Sverige
              som får sänkt lön. Kan du peka ut en yrkesgrupp i Sverige för
              mig som har fått sänkt lön? Det finns ingen sådan. De som har
              arbete har det bra i Sverige. Deras löner har inte pressats nedåt.
            </seg>
            <seg n="e841ddf2">
              Däremot ser vi att arbetslösheten minskar oavsett kommun oavsett
              om den är socialdemokratiskt styrd eller en moderatkommun om man
              har sett till att få dem som har försörjningsstöd närmare arbetsmarknaden,
              aktiverat dem och sett till att det blir lönsamt för dem att ta
              ett jobb. Då skapas jobb som inte fanns tidigare. Man ser till
              att folk blir anställningsbara, och man skapar nya arbetstillfällen.
            </seg>
            <seg n="596145fb">
              Det är detta som är problemet, och det är så här vi ska lösa
              detta problem. Vi ska se till att folk kommer närmare arbetsmarknaden
              och får en relevant språkutbildning och arbetslivserfarenhet.
              Mer än så krävs inte.
            </seg>
            <seg n="add80d4a">
              Låt oss titta på sysselsättningsgrader och så vidare. Vi ser
              att sysselsättningen har ökat bland unga, bland äldre och bland
              dem mitt i livet. Det gäller sysselsättningen i både absoluta
              och relativa tal. Problemet är att vi har fler äldre och fler
              ungdomar än någonsin. Det står i denna text också. Vi har fler
              unga och fler äldre än någonsin, och då sänks sysselsättningsgraden.
              Men nya jobb har skapats trots att vi har tagit emot invandrare.
            </seg>
            <seg n="37acb20d">
              Det har aldrig i Sveriges historia varit så lönsamt att födas
              som svensk. Risken att du får ta smällen när det blir arbetslöshet
              har aldrig varit mindre, för nu är det någon invandrare som tar
              smällen. Om vår politik är så dålig för svenskar hur kommer det
              sig då att det är så här?
            </seg>
          </u>
          <note type="speaker" n="acd513fe">
            Anf. 150 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-0eef27b254ba8d04-4" n="4ad85a34">
            <seg n="555a5d17">
              Herr talman! Jag vill tacka Hanif för att han håller sig till
              debattämnet och använder ett hyfsat språk.
            </seg>
            <seg n="0e7afb5a">
              Jag talade inte om svenskars löner och möjligheter. Men tycker
              du att det är bra, Hanif, att vi har en buffert av invandrare
              som innebär att svenskar alltid får jobb och högre lön? Vad är
              det för människosyn? Vi ska se till att båda svenskar och invandrare
              kommer i arbete, och därför måste ni strypa en del av den invandring
              som kommer till Sverige i dag. Annars får invandrarna ingen reell
              chans, och jag talar inte om löner.
            </seg>
            <seg n="e177d165">
              Du frågade vilka som har fått sänkt lön, Hanif. I somras träffade
              jag några lettiska och polska arbetare som var här och jobbade.
              Några skötte bokföringstjänster för 14 000 kronor i månaden, och
              några städade hemma hos folk för 10 000 kronor i månaden. De har
              tagit smällen av er politik.
            </seg>
            <seg n="5dbd20da">
              De som också har fått ta smällen av er politik är de som inte
              har fått jobb, Hanif. Det är de som inte går och städar för 10
              000 i månaden eller sköter bokföringstjänster för 14 000. De fick
              inte dessa jobb för att någon annan från EU tog de jobben till
              lägre lön.
            </seg>
            <seg n="b52062f3">
              Detta är resultatet av er politik, och det är därför vi har hög
              arbetslöshet bland invandrare. De får inte en chans att komma
              in på arbetsmarknaden.
            </seg>
            <seg n="6886f943">
              Jag har inget emot att de invandrare som bor i Sverige i dag
              och som ska vara en del av det svenska samhället under lång tid
              framöver, förmodligen hela livet, kommer in på arbetsmarknaden
              och kan försörja sig och sina familjer med eget arbete. Men det
              ska vara med svenska löner och svenska villkor inget annat.
            </seg>
            <seg n="57c2ef6b">
              Hanif Bali! Vad är ert svar förutom att de ska komma närmare
              arbetsmarknaden? Vad är er lösning för att de som står längst
              från arbetsmarknaden när vi har en gigantisk arbetslöshet ska
              komma närmare arbetsmarknaden? På vilket sätt ska de kunna konkurrera
              nu och i framtiden? Har du något svar på den frågan?
            </seg>
          </u>
          <note type="speaker" n="5809f5af">
            Anf. 151 HANIF BALI (M) replik:
          </note>
          <u who="hanif_bali_a8fef4" xml:id="i-fa04257c8af89746-2" n="9ad065ac">
            <seg n="09abf99a">
              Herr talman! Det har jag absolut. Mycket av den långtidsarbetslöshet
              vi har i Sverige bland utrikesfödda grundar sig på att det inte
              lönar sig att ta ett jobb. Man går back på att ta ett jobb.
            </seg>
            <seg n="45fa5ff2">
              Om vi gör det mindre lönsamt att ta ett jobb borde enligt Sven-Olof
              Sällström arbetsutbudet minska och arbetslösheten minska. Det
              går inte ihop. Om vi ser till att fler hamnar i arbete, lär sig
              språket och får arbetslivserfarenhet blir de anställbara. Blir
              de anställbara skapas det arbeten.
            </seg>
            <seg n="e08e3dcf">
              Vi har delvis arbetskraftsbrist i Sverige och står inför ett
              generationsskifte. Problemet är att de personer som är kapabla
              att ta dessa arbeten inte kan språket, och de har inte motivationen
              att ta jobb som de går back på ekonomiskt. Då är det rimligt att
              det skapas en stor arbetslöshet och ett stort utanförskap.
            </seg>
            <seg n="244a1bd3">
              För att lösa detta problem måste man göra som Södertälje, Solna
              och andra kommuner som har sett till att de med försörjningsstöd
              hamnar närmare arbetsmarknaden. Det är inte rimligt att hälften
              av dem som får försörjningsstöd får det på grund av arbetslöshet.
              Det är inte försörjningsstöden till för. De är till för att hjälpa
              människor med sociala problem.
            </seg>
            <seg n="4a64082b">
              Vi måste se till att de arbetslösa får hjälp att komma närmare
              arbetsmarknaden genom en aktiv arbetsmarknadspolitik, och det
              är just vad detta dokument säger att vi ska göra. Det är precis
              detta regeringen håller på att genomföra.
            </seg>
            <seg n="040f34cf">
              Jag kan erkänna att vi behöver göra mycket mer, men jag tror
              inte att lösningen på problemet är att stänga alla gränser och
              hoppas att det går vägen automatiskt. Det är er lösning. Ni har
              ingen annan integrationspolitik. Ni vill stänga alla gränser,
              och sedan hoppas ni att problemet löser sig av sig självt. Men
              det är inte lösningen.
            </seg>
          </u>
          <note type="speaker" n="9a753798">
            Anf. 152 ABIR AL-SAHLANI (C):
          </note>
          <u who="abir_al-sahlani_5eda5c" xml:id="i-bd8f03d998a630bc-0" n="1660fe49">
            <seg n="185fc598">
              Herr talman! Kommissionens meddelande om en europeisk agenda
              för integration av tredjelandsmedborgare har till syfte att bidra
              till debatten om hur EU kan stödja medlemsländerna i integrationsarbetet.
              Kommissionen menar att det kan göras genom att bland annat dra
              lärdomar av erfarenheter från hela EU. Därför yrkar jag bifall
              till utskottets förslag i utlåtandet och avslag på reservationerna.
            </seg>
            <seg n="b566bbc6">
              Fokus i kommissionens meddelande är att stärka migranters delaktighet
              i samhället, utöka insatser på lokal nivå och involvera ursprungsländerna
              i integrationsarbetet. Det sistnämnda, att involvera ursprungsländerna
              i integrationsarbetet, är en spännande och ny tanke. Det handlar
              om att man redan i sitt hemland går en språkkurs eller kurs om
              hur värdlandet fungerar juridiskt, till exempel när det gäller
              arbetsmarknadslagstiftning.
            </seg>
            <seg n="047851c3">
              Tyvärr täcker det inte in de människor som flyr till EU, för
              i de fallen handlar det om fallerade statliga strukturer.
            </seg>
            <seg n="69051da8">
              Meddelandet ger också en överblick över de utmaningar som EU
              står inför och ger en rad rekommendationer. Det är alltså inga
              tvingande åtgärder i meddelandet.
            </seg>
            <seg n="128fd20c">
              Herr talman! Kommissionen lyfter upp vissa utmaningar som är
              gemensamma för EU. Det gäller den låga sysselsättningsnivån, speciellt
              bland kvinnor från tredjeland, stigande arbetslöshet och att många
              är överkvalificerade. I Sverige ser vi det framför allt i Helsingfors
              där vi har läkare, ingenjörer och lärare som kör taxi. Man tar
              också upp ökad risk för social utestängning, skillnader i utbildningsnivå
              och allmänhetens oro över migranters bristande integration.
            </seg>
            <seg n="75ad2e58">
              Herr talman! Centerpartiet och jag blev extra glada över att
              kommissionen uttrycker att integrationen börjar på gräsrotsnivå
              och att integrationspolitiken alltså bör utformas utifrån ett
              nedifrån-och-upp-perspektiv nära den lokala nivån. Det är Centerpolitik
              så det skriker om det!
            </seg>
            <seg n="d912e4c4">
              Centerpartiet anser vidare att kommissionens meddelande är positivt
              ur ytterligare ett perspektiv, nämligen när det gäller arbetslinjen.
              EU har äntligen börjat förstå vikten av ett arbete för en migrant
              och vikten av en aktiv arbetsmarknadspolitik.
            </seg>
            <seg n="454c4f1f">
              I Sverige har vi länge talat om integration ur ett asylperspektiv.
              Men invandrarströmmarna har börjat förändras, och det är viktigt
              att se på integrationen också ur ett migrationsperspektiv. Tack
              vare Alliansen och Centerpartiet har vi i Sverige kunnat påbörja
              en process där vi ser de människor som kommer hit inte bara som
              asylsökande utan som migranter med helt andra förutsättningar.
            </seg>
            <seg n="561399f7">
              Det är viktigt att vi i Sverige har slutat se på migranter och
              asylsökande som en enda grupp med gemensamma förutsättningar och
              liknande ambitioner. Nu ser man på dessa individer som just individer.
              Etableringsreformen som är individanpassad är ett viktigt verktyg
              i denna process.
            </seg>
            <seg n="75f91472">
              Herr talman! Det är problematiskt att Sverigedemokraterna ställer
              sig kritiska till de flesta åtgärder som föreslås av regering,
              opposition och EU. De kommer ytterst sällan med några egna konkreta
              förslag.
            </seg>
            <seg n="defe9565">
              Det är också felaktigt att påstå att antalet jobb i ett land
              eller inom den europeiska gemenskapen är en statisk siffra. Antalet
              jobb är en dynamisk siffra som kan öka eller minska. Därför kan
              man inte göra en direkt koppling till antalet migranter och hur
              många som flyttar till EU.
            </seg>
            <seg n="07cdfa56">
              Sverigedemokraternas negativa och icke-aktiva inställning återkommer
              hos och är ganska typisk för liknande partier inom hela EU.
            </seg>
            <seg n="3a1c048e">
              Därför tycker jag att det är viktigt att erfarenhetsutbyte, utbyte
              av best practice och gemensam dialog fortsatt står på vår gemensamma
              agenda och att vi gemensamt står upp för alla människors lika
              rätt och värde, öppenhet och tolerans.
            </seg>
          </u>
          <note type="speaker" n="169b07fc">
            Anf. 153 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-0eef27b254ba8d04-5" n="4ad85a34">
            <seg n="9ac42bba">
              Herr talman! Abir Al-Sahlani! Visst skapas det jobb. Ett samhälle
              som har fler medborgare skapar med automatik fler jobb. Frågan
              är om jobben täcker upp för antalet jobbsökande. Det skapas naturligtvis
              en oerhörd massa jobb, skattefinansierade jobb, i asylindustrin
              när det kommer människor till Sverige. Frågan är om det är den
              typen av jobb vi behöver.
            </seg>
            <seg n="65caf15d">
              Det skapas inte med automatik så många jobb när befolkningen
              ökar att det motsvarar antalet arbetssökande; det blir ett underskott.
            </seg>
            <seg n="e52a3571">
              Du säger att vi inte kommer med egna integrationsförslag och
              att vi inte har några flådiga integrationsprojekt att presentera.
              Det är riktigt. Vi tror inte på särbehandling. Vi tror att det
              bästa sättet för invandrare att komma in i det svenska samhället
              är att de blir behandlade som alla andra. Det ska inte vara några
              särrättigheter, inga särlagstiftningar, inga specialregler. De
              ska behandlas precis som alla andra. Det är vår lösning på integrationsproblemet.
            </seg>
            <seg n="260be3d5">
              Det kräver att vi har volymer som det svenska samhället klarar
              av att hantera. Det har vi inte. Svaret på varför vi inte lägger
              fram några egna förslag om integrationspolitik är att vi inte
              har någon integrationspolitik. Vi vill inte ha någon integrationspolitik.
              Vi vill ha en assimilationspolitik, vilket innebär att människor
              kommer in i det svenska samhället. Det gör de av egen kraft för
              att de vill och för att de erbjuds en plats i det svenska samhället.
              De gör det på samma villkor som alla andra som bor i det här landet
              utan specialregler, utan speciallagar och utan särlagstiftning.
              Det är vår lösning.
            </seg>
          </u>
          <note type="speaker" n="92555464">
            Anf. 154 ABIR AL-SAHLANI (C) replik:
          </note>
          <u who="abir_al-sahlani_5eda5c" xml:id="i-bd8f03d998a630bc-1" n="1660fe49">
            <seg n="2a0c79c7">
              Herr talman! Tack, Sven-Olof. Jag uppskattar att du uttalar mitt
              namn rätt.
            </seg>
            <seg n="8e4aca34">
              Ni vill inte ha särrättigheter. Det har inte jag heller nämnt.
              Varken Alliansen eller Centerpartiet står för särrättigheter.
              Problemet med Sverigedemokraterna är att ni har särkrav på invandrare.
              Det krävs inte av en svensk att han ska kunna svenska för att
              bli medborgare, men det krävs av en invandrare. Ni vill ha både
              språktester och kulturtester. Det tycker jag är att ställa särkrav.
              Då har man inte samma möjligheter och heller inte samma rättigheter.
            </seg>
            <seg n="4f713942">
              Man kan tycka att det inte är bra med skattefinansierade jobb.
              Problemet är att man har krånglat till det så i Sverige att det
              är svårt även för en svensk att förstå sig på reglerna om man
              ska starta ett företag till exempel, vilket många med utländsk
              bakgrund försöker för att skaffa sig ett jobb. Även om man har
              både den utbildning och de kvalifikationer som krävs men heter
              Muhammed i förnamn eller efternamn har man 50 procents mindre
              chans att bli kallad till en jobbintervju än vad en Erik har.
              Det finns en diskriminering av dessa människor.
            </seg>
            <seg n="10b2b503">
              Oavsett hur mycket man anstränger sig och hur mycket man vill
              verkar Sverigedemokraterna aldrig bli nöjda. Det är någon sorts
              godtycklighet som gäller för invandrare, men inte för svenskar.
              Det är riktigt problematiskt att man inte ser människor som individer
              och på det sättet särbehandlar människor.
            </seg>
            <seg n="5650312b">
              Det handlar inte om några flådiga integrationsprojekt. Det handlar
              om konkreta politiska åtgärder som inte bara innebär att stänga
              gränser. Vad finns det mer, Sven-Olof Sällström?
            </seg>
          </u>
          <note type="speaker" n="3385d5c9">
            Anf. 155 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-0eef27b254ba8d04-6" n="4ad85a34">
            <seg n="df25fad1">
              Herr talman! Tack för att även du, Abir Al-Sahlani, som andra
              representant för den invandrade delen i den här debatten kan föra
              en hyfsad debatt med bra språkbruk.
            </seg>
            <seg n="9ea74baa">
              Ni står för särlösningar som instegsjobben. De enda som kan komma
              i fråga för instegsjobben där huvudkostnaden är skattefinansierad
              är nyanlända invandrare. Jag kommer aldrig att få ett instegsjobb,
              i alla fall inte i Sverige. Då får jag flytta någonstans där man
              har samma värdelösa system.
            </seg>
            <seg n="a728d31c">
              Det är särlösningar och särregler hela tiden. Det är nystartsjobb
              och instegsjobb. Det är det ni bygger upp er politik på. Det är
              det vi är emot. Vi är emot särlösningar.
            </seg>
            <seg n="2f850b51">
              Du säger att vi inte ställer språkkrav på svenskar. Om man växer
              upp i Sverige och har förmåga att lära sig ett språk och tala
              det lär man sig att tala svenska. Om man inte har förmåga att
              lära sig ett språk och tala det, men kan skriva, så lär man sig
              skriva svenska och på andra sätt uttrycka sig på svenska. Man
              ska ha väldigt små möjligheter att lära sig ett språk och uttrycka
              sig på ett språk om man inte kan kommunicera på svenska när man
              är född i Sverige. Man är ändå en del av det svenska samhället.
              Det är ungefär som att vara en del av en familj. När man bjuder
              in någon i familjen kräver man att den personen ska dela ens värderingar
              i mångt och mycket.
            </seg>
            <seg n="a210e3b3">
              Det är naturligt att den som föds i det här landet, oavsett om
              den föds av mig eller dig, blir svensk. Det är självklart. Det
              handlar inte om det.
            </seg>
            <seg n="7e0f4b22">
              Vi ställer inga särkrav. Vi säger att vi ska behandla alla lika.
              Vi ska ha samma rättigheter och inte minst skyldigheter.
            </seg>
            <seg n="4d1175b6">
              Du får gärna exemplifiera med något annat än språket. Det lät
              inte riktigt rätt.
            </seg>
          </u>
          <note type="speaker" n="110f4736">
            Anf. 156 ABIR AL-SAHLANI (C) replik:
          </note>
          <u who="abir_al-sahlani_5eda5c" xml:id="i-bd8f03d998a630bc-2" n="1660fe49">
            <seg n="29741df8">
              Herr talman! En norrlänning behöver inte anpassa sig till Skånes
              uppsättning av kulturella koder. Men en irakier måste både det
              ena och det andra, och måste ta av sig vissa klädesplagg för att
              passa in i den svenska bilden.
            </seg>
            <seg n="1f1ad32c">
              Vem äger begreppet att vara svensk? Det här är kanske mer en
              ideologisk intellektuell diskussion än en konkret arbetsmarknadspolitisk
              diskussion. Jag tycker att det är problematiskt med Sverigedemokraternas
              särkrav på människor. Ni ser inte till vad man vill och hur mycket
              man vill. Ni tittar snarare på det yttre som man inte kan välja,
              eller det som man kan välja, till exempel en slöja. Det betecknar
              inte vad man går för, vilka ambitioner man har och hur mycket
              språk man kan.
            </seg>
            <seg n="f2b2c119">
              Som jag sade tidigare blir 50 procent av män med muslimskt klingande
              namn som har språkkunskaper och svensk högskoleutbildning inte
              kallade till intervju på grund av att de inte är svenskar med
              ett svenskt efternamn.
            </seg>
            <seg n="2ea20850">
              Man kan tycka att instegsjobb kan vara diskriminerande. Min far
              kom till Sverige när han var 43 år. Han var doktor i fysik. Hans
              utbildning hade inte kostat Sverige något. Om han hade fått bli
              lärare hade man haft en ganska billig lärare. Om vi ska se på
              människor på det här sättet kan vi nog se fördelar med att satsa
              pengar nu och få avkastning i framtiden.
            </seg>
            <seg n="50567af7">
              I slutet av dagen är det viktigt att man inte sätter prefix på
              människor att de är invandrare och därför har kulturella krav
              på sig. Vi ska se på dessa människor som individer som vill. Då
              kommer de att bli individer som vill och inte söka sig till den
              andra gruppen som inte vill.
            </seg>
          </u>
          <note type="speaker" n="fb06a13d">
            Anf. 157 PENILLA GUNTHER (KD):
          </note>
          <u who="penilla_gunther_370076" xml:id="i-ab1626d744082719-0" n="a978ddee">
            <seg n="7d91d84a">
              Herr talman! Jag ska försöka hålla mig till vad ärendet gäller,
              nämligen en europeisk agenda för integration av tredjelandsmedborgare.
              Jag är positiv till att man drar nytta av varandras lärdomar och
              erfarenheter inom EU eftersom integration är en så viktig fråga.
            </seg>
            <seg n="84bb114f">
              Tredjelandsmedborgare eller inte, var man än kommer ifrån när
              man kommer in i ett nytt sammanhang handlar det om att bli integrerad
              eller att själv skapa sig en integration som gör att man känner
              sig hemma i det nya landet, i den nya staden eller vad det kan
              handla om.
            </seg>
            <seg n="1aebbf39">
              Utskottet säger i sitt yttrande över kommissionens meddelande
              att det är viktigt att integrationspolitiken genomsyrar även andra
              politikområden, till exempel utbildning.
            </seg>
            <seg n="0d0e6b9a">
              De tankegångar och sätt att angripa dessa integrationsfrågor
              som kommissionen föreslår ligger relativt nära det integrationsarbete
              som bedrivs i Sverige.
            </seg>
            <seg n="7abcac4e">
              Det är viktigt med öppenhet och tolerans i det europeiska samarbetet
              och att framför allt migranternas mänskliga rättigheter värnas.
            </seg>
            <seg n="0bc801ac">
              Herr talman! Det svenska kulturarvet, byggt på kristen etik och
              humanism och därmed en del av den västerländska kulturen har bidragit
              till skapandet av vårt lands lagstiftning och rättstradition.
              Denna etiska grund utgör ett sammanhållande kitt för ett mångkulturellt
              samhälle som innebär att många kulturer, religioner, livsstilar,
              språk och erfarenheter kan leva sida vid sida och också kan berika
              varandra. Ett mångkulturellt samhälle fungerar inte utan en gemensam
              etisk grund som respekteras av både majoritetsbefolkning och minoritetsgrupper.
              En del av denna etiska och historiska grund är just respekten
              för andra individers och folkgruppers värde och särdrag.
            </seg>
            <seg n="d8f535ba">
              Det fungerar nästan alltid så att den som har en egen stark identitet
              och kunskap om sin egen historia har bättre förutsättningar att
              vilja och våga möta det annorlunda och främmande. Kännedom om
              den svenska historiska bakgrunden till vårt nutida samhälle är
              en del av den grund som skapar denna starka egna identitet också
              hos de infödda svenskarna. Vi kan konstatera att många ungdomar
              i dag har en brist i sin kunskap om var vi kommer ifrån och vilken
              historia vi har. Det tror jag är en mycket viktig del att fortsätta
              arbeta med, inte minst för att bedriva ett framgångsrikt arbete
              mot främlingsfientlighet.
            </seg>
            <seg n="f3761dbf">
              Kristdemokraterna vill vara med och ge dem som kommer till Sverige
              möjlighet att bygga samhället genom arbete, praktik eller studier.
              Det skapar sociala sammanhang med goda förutsättningar att lära
              sig språket. Det är i de små gemenskaperna som traditioner, kultur
              och sedvänjor ses och förstås. Det är i gemenskap med andra som
              man enklast lär sig och tar till sig Sveriges lagar, regler och
              sätt att leva.
            </seg>
            <seg n="a6002275">
              Tidigare regeringar har fört en alltför restriktiv asylpolitik
              och företrätt en restriktiv arbetskraftsinvandring. Människor
              låstes ute från både arbetsliv och sociala kontakter genom att
              i stort sett ingen över huvud taget förväntade sig några prestationer
              av de nyanlända. Man såg inte den invandrade som en person med
              resurser och en vilja att få vara med och bygga samhället. Kristdemokraterna
              har i regeringen verkat för att ersätta omhändertagande med tillvaratagande
              av varje persons möjligheter.
            </seg>
            <seg n="0f16221a">
              Herr talman! Jag förstår inte riktigt Vänsterpartiets reservation
              2 som det redogjordes för här förut. I reservationen står det:
              Vänsterpartiet är starkt kritiskt till EU:s flyktingpolitik eftersom
              den är uppenbart inhuman och mycket restriktiv.
            </seg>
            <seg n="cb11effd">
              Ärendet gäller integration av tredjelandsmedborgare, medan det
              i reservationen talas om flyktingfrågor och inte på vilket sätt
              dessa medborgare kommer hit och hur vi möter dem på bästa sätt.
              Det är faktiskt en viss skillnad.
            </seg>
            <seg n="8f7b9180">
              Vad gäller Sverigedemokraternas reservation 1 funderar jag också
              över fördelar med utbyte av bästa praxis mellan suveräna stater.
              För att kunna göra en jämförbar statistik handlar det om att det
              faktiskt ska kunna finnas på EU-nivå. Eurostat heter statistikmyndigheten.
              Om vi inte har en fungerande modell för hur vi ska jämföra statistik
              kommer det naturligtvis aldrig att fungera med detta utbyte och
              lärande av varandra. Därför förstår jag inte alls hur man tänker.
              Även om man är emot EU måste man ha vissa tankar om hur detta
              arbete ändå ska fungera praktiskt.
            </seg>
            <seg n="aba02d45">
              Kristdemokraterna har som de flesta vet en övergripande princip
              i sin ideologi, och det är subsidiaritetsprincipen. Den säger
              att beslut ska fattas på lägsta effektiva nivå. I detta fall när
              det handlar om integration av tredjelandsmedborgare och utbyte
              av lärdomar och erfarenheter är just det på EU-nivå.
            </seg>
          </u>
          <note n="37495717">
            Herr talman! Jag yrkar därmed bifall till utskottets förslag
            och avslag på reservationerna.
          </note>
          <note n="975d46ee">
            I detta anförande instämde Roland Utbult (KD).
          </note>
          <note n="760fade1">
            Överläggningen var härmed avslutad.
          </note>
          <note n="8bb0dedf">
            14 § Kultur och fritid för barn och unga
          </note>
          <note n="8647f76a">
            Föredrogs
          </note>
          <note type="speaker" n="6db4a011">
            Anf. 158 ISAK FROM (S):
          </note>
          <u who="isak_from_0325ff" xml:id="i-2927144c5613abbd-0" n="13964ff1">
            <seg n="d8105b16">
              Herr talman! Jag vill börja med att säga att jag står bakom samtliga
              S-reservationer men att jag för tids vinnande yrkar bifall till
              våra reservationer 1 och 5.
            </seg>
            <seg n="0635c5c2">
              I kväll debatterar vi det bästa vi har, nämligen våra barn och
              unga, vår gemensamma framtid. I Sverige finns det i politiken
              åtminstone en retorisk enighet om att barns villkor och barns
              bästa ska komma i första rummet och att barn och unga har samma
              människovärde som vuxna. Vi vet att barn och unga utvecklas olika
              och i olika takt och utvecklar olika intressen. Samtidigt behöver
              de särskilt skydd och stöd. Det vet vi, och alla säger vi att
              vi står upp för det. Det råder även retorisk enighet om att barn
              ska kunna växa upp i trygghet, utvecklas och förverkliga sina
              drömmar oavsett bakgrund.
            </seg>
            <seg n="a0857be0">
              Ändå finns det barn som inte tillåts nå sina drömmar. Hur kan
              det vara så i 2010-talets välfärdssamhälle? Varför blir det så,
              vad kan vi göra politiskt, och vad vill vi göra politiskt?
            </seg>
            <seg n="2ae41a8c">
              Herr talman! Vi socialdemokrater menar att det handlar om politisk
              prioritering av våra gemensamma resurser, om utbildning och om
              kunskapsspridning, om ungas möjligheter oavsett föräldrars bakgrund
              att kunna ha en aktiv och kreativ fritid. Det handlar om att lyssna
              på barnen och ge dem inflytande, om att barns och ungas livsvillkor
              ska finnas högt upp på den politiska dagordningen och ständigt
              debatteras och synliggöras.
            </seg>
            <seg n="578faebb">
              Sverige är ett rikt land där många barn lever gott. Men klyftorna
              växer. Barnfattigdomen är stor i det rika landet Sverige.
            </seg>
            <seg n="f395597b">
              Rädda Barnen släppte nyligen sin återkommande rapport om barnfattigdomen.
              13 procent av alla barn i Sverige är fattiga visar årets barnfattigdomsrapport.
              Det är en ökning jämfört med fjolårets rapport.
            </seg>
            <seg n="379fe565">
              När Rädda Barnen presenterar sin rapport kan vi visa att många
              barn har fog för den oro som de känner. 248 000 barn, och i och
              med det familjer, lever i fattigdom. Det är 28 000 barn och familjer
              fler än enligt förra årets rapport där andelen fattiga barn låg
              på 11 ½ procent.
            </seg>
            <seg n="0492d674">
              Under året som har gått har många jag, övriga socialdemokrater
              och särskilt Håkan Juholt varit hårt engagerade i frågan om barnfattigdomen
              och det ekonomiska utanförskapet. Många ledare, debattartiklar
              och inlägg har skrivits. Det har funnits en hel del retorik och
              spridda ansatser till att minska barnfattigdomen, men genomgående
              saknar vi exempel på politisk handlingskraft från den borgerliga
              regeringen.
            </seg>
            <seg n="a5b64903">
              Herr talman! Många undrar, inte bara jag: När blir det verkstad
              av alla fagra ord? Tillgången till kultur och möjligheten att
              aktivt ta del av kultur- och fritidsaktiviteter är inte likadana
              för alla ungdomar. Den största och växande tillgången finns i
              storstadsregionerna. Att möjligheterna till kultur ser olika ut
              i landet vet vi. Men det finns ett särskilt problem relaterat
              till ungas kulturutövning och kön. Kulturutövning och skapande
              måste uppmuntras lika mycket oavsett vem du är och vad du utövar.
              Den offentliga finansieringen av barns och ungas kultur måste
              därför ses över och riktas så att den bättre når målet för kulturpolitiken.
              En tydligare uppföljning måste till. Det är avgörande för en jämlik
              och jämställd kulturpolitik.
            </seg>
            <seg n="59ccb55e">
              Herr talman! Jag är ganska säker på att mina kolleger från de
              borgerliga partierna och mina kolleger i utskottet kommer att
              sjunga lovsånger över Skapande skola. Jag nöjer mig därför med
              att konstatera att vi socialdemokrater ser positivt på satsningen
              Skapande skola men att vi anser att regeringens målsättning är
              för låg och att det krävs fortsatta satsningar på området.
            </seg>
            <seg n="11542c89">
              Vi ser i den senaste och i den förra återrapporten från Kulturrådet
              att det fortfarande är ett lotteri vilka elever som får ta del
              av satsningen. Regeringen hävdar att Skapande skola är till för
              alla barn, och vi socialdemokrater konstaterar att det är hög
              tid att det faktiskt blir så. Frågan vi ställer oss är: Är det
              vad ni verkligen vill? Vill regeringen verkligen att det ska bli
              till för alla?
            </seg>
            <seg n="82f06f36">
              Herr talman! Grunden för att lära för framtiden är att alla barn
              ska lära känna sig själva, sitt samhälle och sin samtid och på
              det viset kunna utvecklas som demokratiska människor. För oss
              socialdemokrater är det viktigt att demokratin utövas genom många
              vägar och på flera olika plan. Vi ser ett framväxande problem
              med allt större främlingsfientlighet som tar sig uttryck i islamofobi,
              antisemitism samt framväxande icke-demokratiska rörelser och värderingar.
              Vi ser också problem med att färre unga är partipolitiskt aktiva
              och även att demokratin som begrepp och praktik inte längre är
              så självklar.
            </seg>
            <seg n="da7b31dd">
              Där tror vi att föreningslivet spelar en stor och viktig roll.
              I dag är det de stora föreningarna som gynnas, medan de mindre
              hamnar i skymundan. Det finns mängder av små föreningar, framför
              allt på mindre orter och i mindre kommuner, som gör storartade
              insatser för ungdomar. De är inte berättigade till statligt stöd
              för att utveckla sin verksamhet. Mot den bakgrunden borde faktiskt
              riksdagen tillkännage för regeringen att situationen för de föreningar
              som inte når upp till etableringsbidraget från Ungdomsstyrelsen
              ska ses över.
            </seg>
            <seg n="aad7aa9e">
              Herr talman! Jag närmar mig slutet, men det viktigaste är kvar.
              I Kim Forss musikexportstudie från 2006 rapporterades 2,1 miljarder
              kronor som värde för musikexporten. För 2010 var siffran 622 miljoner.
              Inspelad musik minskade med ca 30 procent mellan åren 2005 och
              2010. Det är en siffra som är klart mätbar.
            </seg>
            <seg n="c01808ed">
              Vad säger då de tidigare 2,1 uppmätta miljarderna och den uppmätta
              exportsiffran 622 miljoner? Ja, till exempel Music Export Sweden
              menar att det inte bara handlar om olaglig nedladdning över nätet,
              utan det handlar helt enkelt om att det har blivit sämre bredd
              i farmarligan. Det är samma sak som inom idrotten. Det är ingen
              slump att Skellefteå och AIK varje år kan stoppa in fem till tio
              juniorer från de egna leden direkt in i elitserien och att till
              exempel Djurgården och Malmö inte kan göra det. Det handlar helt
              enkelt om hur man prioriterar farmarligan.
            </seg>
            <seg n="784a5fa9">
              Musik- och kulturskolan ska utvecklas, inte avvecklas. Inget
              barn och ingen ungdom ska stängas ute på grund av höga avgifter
              eller bristande tillgänglighet. Den svenska musik- och kulturskolan
              har skördat och skördar fortfarande stora framgångar, inte bara
              för att den har erbjudit många svenska barn, oavsett familjens
              inkomst, möjlighet att utvecklas inom musik, teater och dans utan
              också för att denna institution dessutom möjliggjort för generationer
              av framgångsrika, unga människor att göra karriär både nationellt
              och internationellt.
            </seg>
            <seg n="85ab763a">
              Därför ser vi socialdemokrater med oro på de försämringar som
              sker på vissa håll inom den kommunala musik- och kulturskolan.
              I dag är musik- och kulturskolan hotad, och allt färre barn får
              tillgång till den. I många kommuner höjs avgifterna, och stora
              elevgrupper tvingas bort från musik- och kulturskolan av ekonomiska
              skäl. Sveriges Musik- och Kulturskoleråd har statistik som redovisar
              allt högre avgifter och allt längre köer till den kommunala musikskolan.
            </seg>
            <seg n="4dab209e">
              Vi socialdemokrater föreslog i vår budgetmotion ett kraftigt
              tillskott för att motivera kommunerna att sänka avgiften till
              maximalt 500 kronor, eller för de kommuner som har lägre avgift
              att ytterligare höja kvaliteten. Tyvärr måste vi säga att det
              inte fanns majoritet för ett sådant förslag här i kammaren, och
              därför föreslår vi nu att regeringen bör pröva möjligheten att
              införa ett maxtaxesystem.
            </seg>
            <seg n="536a0f73">
              Att vi inte får majoritet för ett sådant förslag visar på den
              gigantiska skillnaden i politiken på området. Varför kan man från
              borgerligt håll inte ens överväga ett maxtaxesystem som skulle
              ge bättre förutsättningar att ta vara på alla barns musikaliska
              och kulturella skaparkraft? Hur många musikaliska under och vilken
              exportframgång vi går miste om när inte alla får tillgång till
              musik- och kulturskolan vet vi inte nu. Om något år vet vi, men
              då är det för sent. Frågan vi ställer oss är vad det är man är
              rädd för.
            </seg>
            <seg n="b9157fdd">
              Vi socialdemokrater vill ha en politik för alla barns och ungas
              möjlighet till ett kreativt skapande.
            </seg>
          </u>
          <note type="speaker" n="44adc380">
            Anf. 159 TINA EHN (MP):
          </note>
          <u who="tina_ehn_aa733d" xml:id="i-faec27ee1ae720d2-0" n="0db1082a">
            <seg n="35e040fd">
              Herr talman! Kultur och fritid för barn och unga bara rubriken
              får oss alla att nicka, tror jag. Hur viktigt tycker vi inte att
              detta är? Samtidigt finns alltid den där oron över unga människors
              steg framåt i livet, vare sig man är ung själv, har småsyskon
              eller oroar sig för egna eller andras barn. Vad gör barn, och
              vad borde barn göra? Vi ser också att även detta betänkande tar
              upp ett antal frågor vi bryr oss om som har med unga människors
              liv att göra, både i deras lärandemiljö och i deras fritidsmiljö.
            </seg>
            <seg n="84e883e7">
              I den politiska rollen bär man sina egna erfarenheter från uppväxtmiljöer
              man har präglats av. För oss i Miljöpartiet är ett rikt och mångfasetterat
              kulturliv en av nycklarna till mänsklig livskraft. En grundtanke
              i den gröna ideologin är att ge varje människa möjlighet att utveckla
              sina förmågor och uttrycka sig fritt.
            </seg>
            <seg n="9985d72d">
              Regeringspartierna lyfter ofta och gärna fram regeringens långsiktiga
              satsning Skapande skola. Satsningen syftar till att ge alla barn,
              oavsett förutsättningar, goda möjligheter att få uppleva professionell
              kultur, utveckla eget skapande och nå en ökad måluppfyllelse i
              skolan. Satsningen Skapande skola omfattar från och med 2011 hela
              grundskolan och uppgår till 150 miljoner kronor årligen. Jag tror
              dessutom att man har lagt på ytterligare några miljoner.
            </seg>
            <seg n="5445cdb7">
              Jag och Miljöpartiet tror att det finns mycket positivt i Skapande
              skola, men vi vill också veta hur effekterna verkligen ser ut.
              En nulägesanalys har gjorts av Kulturrådet, och den pekar på att
              det finns glädje, engagemang och en stark självkänsla. Det är
              det mest påtagliga när rapporten om det statliga bidraget till
              Skapande skola nu är klar. Många kulturaktörer talar också om
              respekt, om lärarna och om det goda samarbetet med skolan.
            </seg>
            <seg n="3113a17d">
              Det finns dock också områden som behöver utvecklas, exempelvis
              elevernas delaktighet och förankringsprocessen. Där redovisar
              skolhuvudmännen att de 2 174 skolor som genomförde Skapande skola-projektet
              under läsåret 2010/11 tyvärr bara motsvarar knappt två tredjedelar
              av det totala antal skolor huvudmännen har ansvar för.
            </seg>
            <seg n="0e5febab">
              Detta var en mycket kort sammanfattning av rapporten som kom
              alldeles nyligen. Jag säger inte att jag är emot det som står
              i rapporten, och jag har heller inget emot den utvärdering som
              ska komma från Myndigheten för kulturanalys. Men jag tror att
              det finns mycket intressanta frågor som skulle behöva få svar,
              då man har stora planer på att utveckla projektet.
            </seg>
            <seg n="553a7a97">
              I reservationen tar jag upp just detta. Regeringens satsning
              på Skapande skola behöver följas upp ur ett jämlikhetsperspektiv.
              Det finns farhågor om att satsningen endast kommer de elever till
              del som har en lärare eller rektor som är särskilt engagerad i
              frågorna. Det sker på bekostnad av möjligheten för alla att ta
              del av kultur och estetik i skolan. Ingenstans i den analys som
              har kommit nu står det vilka grupper av elever det är som har
              tagit del av projektet. Jag vet inte heller om det kommer att
              komma.
            </seg>
            <seg n="a5174f97">
              Jag saknar också den socioekonomiska analysen. Skolan blir allt
              sämre på att kompensera för föräldrars utbildningsbakgrund och
              socioekonomiska faktorer. Det vore då intressant, tycker jag,
              att veta huruvida Skapande skola motverkar sådana klyftor eller
              förstärker dem.
            </seg>
            <seg n="8b93f18a">
              Man kan också ställa sig frågan vad som är ordinarie och vad
              som är extra verksamhet. Kan Skapande skola bli ett alibi som
              urholkar arbetet med den ordinarie verksamheten? Och vilka mål
              är det man vill uppnå med Skapande skola-projektet? Vill man göra
              något som bryter av eller är det grädde på moset?
            </seg>
            <seg n="e70d2796">
              Jag står därför fast vid reservationen att regeringen bör återkomma
              till riksdagen med en utvärdering av satsningen Skapande skola
              som innefattar jämlikhetsperspektivet och många av de punkter
              som jag tagit upp.
            </seg>
            <seg n="f6edcde5">
              Jag vill också i samband med att vi lyfter detta område som handlar
              om barns och ungas kultur ta upp något som bekymrar och skapar
              oro, frustration och irritation. Det är hur man verkligen ser
              på estetiska ämnen från regeringens sida.
            </seg>
            <seg n="24e0e38f">
              Kulturministern talar varmt och ofta om Skapande skola som en
              stor möjlighet för skolan och för kulturarbetare och elever.
            </seg>
            <seg n="26acc9e7">
              Utbildningsminister Jan Björklund har i sina ambitioner och i
              sin utbildningspolitik sjösatt en gymnasiereform där de estetiska
              ämnena som obligatoriska ämnen i gymnasiet är borta. Vilka signaler
              ger en sådan utbildningspolitik? Vilken status i samhället får
              kultur och estetik då? Jag och många med mig tror att ju oviktigare
              vi gör den estetiska verksamheten, desto oviktigare blir den.
              Och vilket samhälle leder det till? Det tål att fundera på.
            </seg>
            <seg n="4ce147d8">
              Musik- och kulturskolan är utan tvekan landets största satsning
              på barn- och ungdomskultur. Musik- och kulturskolan är en frivillig
              verksamhet som enbart styrs av kommunala direktiv.
            </seg>
            <seg n="a7a7c9e7">
              Trenden är att allt fler verksamheter breddas och blir kulturskolor
              med ett stort utbud. Efterfrågan är stor, och köerna är många
              gånger långa i kommunerna. Sveriges kommuner satsar tillsammans
              knappt 2 miljarder kronor per år på verksamheten.
            </seg>
            <seg n="a4d6b290">
              Kultur- och musikskolorna i kommunerna är och har varit en viktig
              plattform för många barn och ungas möjligheter. Men vi ser också
              att kultur- och musikskolornas verksamhetsutbud tyvärr försvåras
              för många, att avgifterna kan bli mycket höga. En del föräldrar
              och familjer har problem med att klara av den avgift som skolorna
              behöver ta ut för att klara sin verksamhet. Det är därför som
              vi i ställer oss bakom reservationen som handlar om att man behöver
              pröva möjligheten att se över om det är möjligt att införa ett
              maxtaxesystem för avgifter till landets kultur- och musikskolor.
              Frågan är ju inte ny, men den är fortfarande lika aktuell.
            </seg>
            <seg n="2eaa28cc">
              Det finns ytterligare en reservation som vi har ställt oss bakom.
              Den handlar om att en tydligare uppföljning för en jämlik och
              jämställd kulturpolitik måste till, att det finns en skillnad
              mellan storstad och landsbygd, att det finns en skillnad mellan
              flickors och pojkars möjligheter. Liksom i allt sådant här arbete
              behöver man uppmärksamma hur det ser ut, varför det ser ut som
              det gör, vad som kan behöva göras och hur man ska göra.
            </seg>
            <seg n="dbb6e4f7">
              Att kompromisslöst stå på barnens sida innebär kunskaper om hur
              vuxenvärlden ser ut, tror jag.
            </seg>
            <seg n="3962c0c0">
              Förmågan att kompromisslöst stå på barnens sida var även något
              som Almajuryn lyfte fram i bedömningen och beslutet i den motivering
              som gavs när man i går delade ut världens största barn- och ungdomslitteraturpris.
              Priset instiftades av regeringen 2002 till Astrid Lindgrens minne.
              Astrid Lindgren sade: Bra litteratur ger barnet en plats i världen
              och världen en plats i barnet.
            </seg>
            <seg n="7da4b0ac">
              Avslutningsvis ställer jag mig bakom alla Miljöpartiets reservationer,
              men yrkar här och nu bifall till reservation 1.
            </seg>
          </u>
          <note type="speaker" n="4f9b3421">
            Anf. 160 MATTIAS KARLSSON (SD):
          </note>
          <u who="mattias_karlsson_5d0f42" xml:id="i-f74b48c3e05fe955-0" n="09138f91">
            <seg n="64564ea3">
              Herr talman! Jag vill börja med att yrka bifall till Sverigedemokraternas
              reservation 6.
            </seg>
            <seg n="9cbb393b">
              Sverigedemokraterna ser barnkulturen som ett av de mest prioriterade
              kulturpolitiska områdena. Glädjande nog är vi inte ensamma om
              detta. Om man gräver ned stridsyxan bara för en liten stund och
              tittar nyktert på situationen är det svårt att förneka att barnkulturen
              har en framskjuten plats på samtliga partiers kulturpolitiska
              agendor, även om vi givetvis, som sig bör, har olika lösningar
              och förslag på hur barnkulturen ytterligare ska kunna stärkas
              och förbättras.
            </seg>
            <seg n="d59be18c">
              I vår budgetmotion aviserade vi att vi vill satsa drygt 60 miljoner
              kronor mer än regeringen på ytterligare förstärkningar av barnkulturen.
              Det handlar bland annat om ökat stöd till läsfrämjande insatser
              för barn och unga, men framför allt om att vi vill utöka Skapande
              skola till att även omfatta förskolan.
            </seg>
            <seg n="e2711dd2">
              Skapande skola-satsningen ger goda grundförutsättningar för att
              alla barn oavsett inkomst och bakgrund får bra grundförutsättningar
              att utveckla sin kreativitet och ta del av en bred kultur av god
              kvalitet. Vi menar att denna möjlighet även bör komma de mindre
              barnen till del.
            </seg>
            <seg n="54bca85d">
              Dagens svenska barn och ungdomar lever en allt större del av
              sina liv på internet, och internetanvändningen kryper allt längre
              ned i åldrarna. Av rapporten Svenskarna och Internet , som publicerades
              förra året, framgick det att varannan treåring numera använder
              sig av internet.
            </seg>
            <seg n="d995c866">
              Jag tror att den här utvecklingen är uppenbar för alla som är
              föräldrar i dag, och ibland är det svårt även för yngre föräldrar
              att hänga med i svängarna. Min yngste son, som fyllde tre år i
              går, är redan en veteran på Club Penguin-sajten, och min äldste
              son, som fyller nio år i dag, addade mig i går på Wordfeud samtidigt
              som han skickade sitt första chattmeddelande någonsin till mig.
            </seg>
            <seg n="ea0021fb">
              Rätt hanterad innebär internets integrering i barnens liv fantastiska
              möjligheter till lärande, underhållning och sociala kontakter.
              Samtidigt innebär det också en ökad exponering, nya faror för
              våra barn och nya möjligheter för illasinnade vuxna som vill våra
              barn illa. Ett exempel är de så kallade självmordssajterna som
              jag berörde under förra årets debatt, det vill säga sajter på
              internet där man uppmuntrar barn och ungdomar att ta livet av
              sig och ger dem handfasta råd och tips om hur de ska gå till väga.
            </seg>
            <seg n="f02a1a58">
              Självmord är fortfarande en av de vanligaste dödsorsakerna bland
              ungdomar, och tyvärr sjunker inte antalet självmord i samma takt
              bland barn och unga som det gör bland vuxna. Det här är ett stort
              problem.
            </seg>
            <seg n="da9758f1">
              Vi stödde förra året en motion som handlade om att genom olika
              åtgärder försöka få självmordssajterna längre ned på sökmotorerna
              och i stället få fram sajter som är konstruktiva, stöttar och
              hjälper barn och ungdomar som mår dåligt. I år har jag lämnat
              in en mer heltäckande och bredare motion om suicidprevention där
              det här finns med som ett av förslagen. Motionen behandlades av
              socialutskottet och röstades nyligen ned.
            </seg>
            <seg n="1e5930eb">
              Mot bakgrund av detta blir jag lite förbluffad när jag i utskottets
              ställningstagande till motionen om ungas internetanvändning på
              s. 21 i betänkandet läser: Karolinska institutet visar att det
              är ett fåtal sidor som uppmuntrar till självmord men att de hamnar
              ganska högt upp på sökmotorernas träfflistor när man söker på
              självmord. Ett sätt motverka detta är att se till att suicidpreventiva
              sidor hamnar högre upp i sökmotorernas träfflistor.
            </seg>
            <seg n="946f2152">
              Jag måste säga att det är ganska magstarkt av de övriga partierna
              att två gånger på ett år rösta ned konkreta förslag om att försöka
              begränsa självmordssajternas träffyta gentemot ungdomar och samtidigt
              ställa sig bakom en text där just de åtgärderna lyfts fram som
              ett konstruktivt förslag.
            </seg>
            <seg n="c99120cd">
              En annan fara som hotar våra barn på internet är problemet med
              så kallad gromning. En rapport från Brottsförebyggande rådet 2007
              visade att varannan flicka i nionde klass någon gång hade blivit
              kontaktad av en okänd vuxen som på olika sätt hade gjort sexuella
              närmanden via internet. Glädjande nog har vi sedan dess fått en
              lagstiftning som riktar sig mot gromning, men det betyder inte
              att problemet är löst.
            </seg>
            <seg n="5fd2c053">
              Vi måste hela tiden sträva efter att förbättra våra metoder för
              att skydda barn mot sexuell exploatering. Det är anledningen till
              att vi har yrkat bifall till motion 265 om införande av larmknapp
              på nätet.
            </seg>
            <seg n="a96c5b33">
              CEOP, Child Exploitation and Online Protection Centre, är en
              del av den brittiska polismyndigheten. De arbetar med ett holistiskt
              perspektiv mot sexuell exploatering av barn och unga via internet.
            </seg>
            <seg n="50b6eb13">
              Sedan starten 2006 har CEOP:s verksamhet resulterat i 1 100 gripanden.
              260 sexualförbrytarnätverk har brutits upp, och man räknar med
              att mer än 600 barn och ungdomar har räddats från att hamna i
              klorna på pedofiler och våldtäktsmän.
            </seg>
            <seg n="5179d41c">
              CEOP uppger själva att larmknappen på nätet har varit det enskilt
              viktigaste verktyget bakom framgångarna. Stora sajter som Facebook,
              MSN och Club Penguin har i Storbritannien infört larmknappen som
              är direkt kopplad till poliserna hos CEOP.
            </seg>
            <seg n="b04c9ec8">
              Det finns en klar fördel med den här åtgärden jämfört med många
              av de åtgärder som lyfts fram i betänkandet och som finns i Sverige
              i dag, och det är att den här larmknappen finns tillgänglig där
              barn och ungdomar befinner sig 24 timmar om dygnet. Tröskeln för
              barn och unga att använda sig av det här sättet att larma är betydligt
              lägre än att ta upp telefonen och ringa till larmcentralen.
            </seg>
            <seg n="989a2768">
              Det är min och Sverigedemokraternas åsikt att inga ansträngningar
              är för stora när det gäller att värna barn och ungas trygghet
              och säkerhet. Vi tycker inte att vi har råd att förkasta några
              goda exempel, utan vi bör i stället låta oss inspireras av dem.
            </seg>
          </u>
          <note n="9cba023c">
            I detta anförande instämde Johnny Skalin (SD).
          </note>
          <note type="speaker" n="5b5f114a">
            Anf. 161 BENGT BERG (V):
          </note>
          <u who="bengt_berg_3b50e5" xml:id="i-2d4c14d58688a232-0" n="c936d988" next="i-0c4efcea294512c4-0">
            <seg n="cce901f8">
              Herr talman! Jag vill redan från början säga att jag instämmer
              i väldigt mycket av det som Isak From och Tina Ehn har sagt. Vi
              vill lyfta upp reservation 1 angående maxtaxesystem för avgifter
              till kultur- och musikskolor, vår egen reservation 4 som handlar
              om kommunala barnkulturplaner och reservation 5 som handlar om
              jämställdhetsperspektivet.
            </seg>
            <seg n="69c12d4c">
              Det är gott och väl att barns och ungas rätt till kultur tillhör
              regeringens tre kulturpolitiska prioriteringar under den här mandatperioden.
              Lika viktigt och riktigt är det att samhället tar sitt ansvar
              för alla barns rätt till bra och utvecklande kultur. Det gäller
              allas rätt, oberoende av om man är flicka eller pojke, oberoende
              av vilken hudfärg man har och oberoende av om man kommer från
              ett välbeställt hem eller från ett orikt hem. Alla barns rätt
              till kultur och en meningsfull fritid är helt enkelt också en
              samhällelig angelägenhet.
            </seg>
            <seg n="4ee0b21a">
              Herr talman! Det finns ett begrepp som heter den lekande människan.
              Det är myntat av den holländske kulturhistorikern Johan Huizinga.
              De som mest naturligt och spontant praktiserar den disciplinen
              är just barnen. Leken har ett eget liv och en själ som är dess
              egen. Den är själva grunden för vår förmåga att förstå. I och
              genom leken utvecklar vi också vår förmåga till samspel med andra.
              Vi sugs upp i en dans av ömsesidig lyhördhet.
            </seg>
            <seg n="4beffb19">
              Leken betraktas ofta som något magiskt, ett slags finrum som
              barn skapar för sig själva och som har en enorm pedagogisk potential.
              Den fungerar också som en social verkstad där barn kan lära sig
              nya färdigheter och praktisera gamla så att de kan förbereda sig
              för sitt framtida vuxenliv. Lärare bör därför stimulera och stödja
              barns lek och om möjligt använda den som en kreativ pedagogisk
              metodik.
            </seg>
            <seg n="d34355f1">
              Vi vuxna använder också språket. Vi talar om ljusets spel, vågornas
              lek, myggornas dans och regndropparnas rytm. Vi kan nästan frestas
              att säga att naturen leker som vi eller tvärtom. Att vi är en
              del av naturen vet vi redan. Att leka är i grund och botten en
              naturlig process. Den som leker behöver dock en eller många medlekare.
              Detta är vad en väl fungerande kulturskola kan tillhandahålla
              för alla barn och ungdomar.
            </seg>
            <seg n="1cd74eda">
              Herr talman! Drygt 350 000 elever tar del av kultur- och musikskolornas
              verksamhet. Det är väldigt många unika unga människor som utvecklas
              tillsammans och prövar sina egna vingar. Vi menar dock att skollagen
              borde ändras så att den även inkluderar kultur- och musikskolor
              i alla kommuner. Tillgängligheten till dessa förutsätter dock
              att det inte är för dyrt att vara med. Vänsterpartiet vill på
              sikt arbeta för att kulturskolan ska vara kostnadsfri. Detta framgår
              också av vårt budgethöjande förslag.
            </seg>
            <seg n="3d8ad0d5">
              Jag vet att det är kommunerna som har ansvar för skolorna, men
              jag vet också att det finns regionala barn- och ungdomskulturplaner
              och att staten har ett övergripande ansvar. Men det är på den
              lokala, konkreta nivån som vi kan nå alla barn, och alla barn
              ska känna sig mycket välkomna i den kulturella leken.
            </seg>
            <seg n="565eb123">
              Det finns så många otroligt vackra visor och sånger som handlar
              om barn som om de vore ett eget folk. Ibland tänker jag så här:
              Vår närhet till barnen är oomtvistad och naturlig. Då ställer
              jag mig frågan: Hur kan vi se att så många barn far så illa i
              Sverige, det välbärgade landet, för att inte tala om ute i världen?
            </seg>
            <seg n="85c348cc">
              Ni känner alla till, och ni älskar alla Olle Adolphsons visa:
            </seg>
            <seg n="fa517ca3">
              Det är vackert, men den här så hjärteknipande texten säger också
              en del om hur man delar upp verksamheterna mellan pojkar och flickor.
              Pojkarna är sjökaptener och flickorna går som sörjande, längtande
              fästmör på stranden och ser om de inte kommer hem snart.
            </seg>
            <seg n="8ec9f4d2">
              I hemvrån leker flickorna mamma, pappa, barn medan pojkarna och
              bröderna sitter i ett annat hörn och leker Star Wars. Kan man
              verkligen tala om frihet när valet av lek avgörs så till den milda
              grad av barnets kön? Fri lek är någonting helt annat. På varenda
              skolgård i Sverige leker pojkar för sig och flickor för sig. Pojkarnas
              lek handlar ofta om hur man mäter styrkan och flickornas om hur
              man vårdar relationer och tränar samspel.
            </seg>
          </u>
          <note n="f6e1ea3f">
            Herr talman! Jag yrkar bifall till våra reservationer 1, 4 och
            5.
          </note>
          <note n="04c1ec73">
            Anf. 162 ANNE MARIE BRODÉN (M):
          </note>
          <u who="bengt_berg_3b50e5" xml:id="i-0c4efcea294512c4-0" n="c936d988" prev="i-2d4c14d58688a232-0">
            <seg n="98f18666">
              Herr talman! Det är verkligen glädjande att vara här i dag och
              diskutera området kultur och fritid för barn och unga, som detta
              betänkande handlar om.
            </seg>
            <seg n="04bc4a2a">
              Det händer väldigt många bra saker runt om i Sverige i dag. Jag
              ska läsa innantill från en rapport som handlar om just barn. Där
              skriver man så här: En överväldigande majoritet av barnen i Sverige
              mår bra. En majoritet av barnen i Sverige är både smarta och handlingskraftiga.
              En majoritet av barnen i Sverige är trygga både hemma och i skolan.
              En majoritet av barnen i Sverige ser ljust på framtiden.
            </seg>
            <seg n="6711effc">
              Men det innebär inte att vi ska glömma de barn som far illa eller
              de barn som har det svårt. Där kommer många olika insatser in.
              Några saker är nämnda, till exempel när man har det sämre ekonomiskt
              ställt, barnfattigdom. När man pratar med Bris och andra organisationer
              är det viktigt att se att det handlar väldigt mycket om arbetstillfällen
              och arbete. Man är utanför. Man befinner sig i det som vi kallar
              för utanförskap.
            </seg>
            <seg n="fac8998b">
              Vi ser att satsningarna på utbildning och arbete och det jobbskatteavdrag
              som ni i oppositionen många gånger är emot har bidragit till att
              låginkomsttagare har fått det bättre ekonomiskt ställt, men det
              finns mer kvar att göra. Det är viktigt att lyfta fram det.
            </seg>
            <seg n="461ccaee">
              Låt mig gå tillbaka till det betänkande som vi ska diskutera
              här och nu.
            </seg>
            <seg n="8e09cddb">
              Jag har gått igenom de motioner som betänkandet tar upp. Det
              är närmare bestämt 16 motionsyrkanden. Glädjande nog kan jag se
              att mycket av det som föreslås är genomfört eller är på väg att
              genomföras.
            </seg>
            <seg n="5a6e7f05">
              Några motioner tar upp Skapande skola och vikten av utvärdering
              som vi har hört om här när det gäller bland annat finansiering
              och uppföljning av jämställdhetsperspektivet. Andra motioner tar
              upp läsfrämjande insatser, unga på internet, kommunala kulturplaner
              och maxtaxa på kommunernas kulturskolor. Jag ska återkomma till
              detta. Men först något om barns och ungas rätt till kultur, vilket
              är oerhört centralt.
            </seg>
            <seg n="8377f60a">
              Herr talman! Regeringen har i kulturpropositionen Tid för kultur
              lyft fram barns och ungas rätt till kultur på ett mycket bra och
              tydligt sätt. De nationella kulturpolitiska målen som riksdagen
              beslutat om prioriterar just barn och unga, och i regeringens
              kulturpolitik för mandatperioden är barns och ungas rätt till
              kultur ett av de tre prioriterade områdena.
            </seg>
            <seg n="893afd38">
              I Statens kulturråds och Barnombudsmannens gemensamma skrift
              kan man läsa: Alla barn har rätt att få ta del av kultur i form
              av till exempel konst, musik, teater, dans, film och litteratur.
              Barn har rätt att få ta del av det kulturutbud som finns för vuxna
              i den mån det är lämpligt, men de har också rätt till ett kulturellt
              utbud skapat speciellt för barn. De har även rätt att själva producera
              kultur i olika former.
            </seg>
            <seg n="c851156e">
              Även i läroplanen står det tydligt att alla som arbetar i skolan
              ska verka för att utveckla kontakter med kultur och arbetsliv,
              föreningsliv samt andra verksamheter utanför skolan som kan berika
              den som en lärande miljö.
            </seg>
            <seg n="c9e64b17">
              Hur ser det då ut runt om i landet för barn och unga? Får man
              del av kulturen, och har man en aktiv fritid? Mitt svar är att
              många absolut har tillgång till kulturskolor, Skapande skola och
              olika verksamheter i skolan med teater, dans, poesi och mycket
              mer.
            </seg>
            <seg n="5d0a3480">
              Jag har gjort besök runt om i Sverige på bland annat särskolor
              och skolor i utsatta områden, och jag har sett väldigt mycket
              bra saker som sker. Men det är givet att mer ska och kan ske.
              Det visar regeringen genom sina offensiva satsningar på det här
              området.
            </seg>
            <seg n="02ad2897">
              Även SKL, Sveriges Kommuner och Landsting, satsar genom sitt
              samarbete med Smok, Sveriges Musik- och Kulturskoleråd. De har
              ett gemensamt projekt som heter Kulturskola 2030. Om ni inte haft
              möjlighet att läsa deras tidning så gör det! Där finns väldigt
              mycket tankar och positiva saker om hur man vill utveckla kulturskolan
              framåt. Det är mycket som är bra!
            </seg>
            <seg n="9b024cbf">
              Ett annat exempel är de regionala kulturplaner som man har runt
              om i landet och som har betytt mycket för att lyfta upp kulturen,
              inte minst när det gäller barn och unga men även de strategier
              som olika verksamheter med statligt stöd har att lämna in till
              regeringen om barns och ungas rätt till kultur och hur man ser
              på det i sina verksamheter.
            </seg>
            <seg n="e4668dd1">
              Jag ska ge ett exempel. Riksteatern lyfter fram att ett av deras
              mål är att sträva mot att varje barn i Sverige får minst två scenkonstupplevelser
              per år i samverkan med andra aktörer. Det är ett väldigt tydligt
              och klart mål. Gå gärna in och läs på regeringens hemsida, för
              där finns alla dessa strategier! Detta är ett fantastiskt bra
              sätt att arbeta på.
            </seg>
            <seg n="987a1ccc">
              Alliansregeringen har också gjort många satsningar. Vi har hört
              om de 150 miljonerna till Skapande skola. En stor del av kulturbidraget
              från Statens kulturråd, närmare bestämt en tredjedel av de 205
              miljoner som satsas på stöd till olika kulturverksamheter, går
              just till barn och unga.
            </seg>
            <seg n="1f5d18da">
              Vi kan också tydligt se att man satsar på rätten till skolbibliotek,
              vilket är väldigt viktigt. Barn- och ungdomslitteraturen får 24
              miljoner. Ungdomsstyrelsen får pengar för att titta på detta med
              sexuella trakasserier på nätet, och Statens medieråd driver ett
              utvecklingsarbete och kampanjer tillsammans med Bris runt detta
              med nätet. Det är viktigt att gå vidare med det.
            </seg>
            <seg n="7e6e5d14">
              Herr talman! Även litteraturen och de läsfrämjande insatserna
              i skolan har fått sin prioritering genom att man har tillsatt
              en särskild kommitté, Litteraturutredningen, som ska lämna sitt
              förslag till förbättringar i september 2012.
            </seg>
            <seg n="0a6a6db0">
              Ungdomsstyrelsen ska också fortsättningsvis titta på kvinnors
              och mäns och flickors och pojkars utövande av kultur. Man har
              redan lämnat en rapport och ska fortsätta att titta på mångfald,
              tillgänglighet och jämställdhet inom kulturområdet, och det är
              väldigt bra.
            </seg>
            <seg n="97bcb752">
              Med detta vill jag visa att de motioner som lagts med goda grunder
              kan avslås. Alliansregeringen har gjort väldigt mycket för att
              förbättra, utveckla och följa upp satsningar på barn och unga
              inom kulturens område. Även motioner som berör kommunernas rätt
              att besluta kan avslås. Det gäller avgifter och lokala kulturplaner.
            </seg>
            <seg n="f7144429">
              Herr talman! När det gäller frågor som ligger i utredning såsom
              läsfrämjande insatser avvaktar vi utredningens förslag som kommer
              i september. Det är praxis här i riksdagen att man gör så. Därför
              yrkar jag avslag på samtliga motioner och bifall till utskottets
              förslag.
            </seg>
            <seg n="fbfc8a37">
              Herr talman! Vi moderater vill fortsätta att bygga ut Skapande
              skola så att alla elever får ta del av mer kultur i skolan. Samtidigt
              vill vi vara tydliga med att det inte ska ersätta kulturskolan
              eller annan kulturverksamhet som kommunen har ansvar för.
            </seg>
            <seg n="3da5c6d2">
              Skapande skola har visat sig vara oerhört framgångsrikt. I Statens
              kulturråds utvärdering kan man läsa att det har slagit väldigt
              väl ut och att 99 procent av alla kommuner någon gång har sökt
              anslaget. Tydligt är, skriver man, att barns och ungas delaktighet
              och inflytande har utvecklats. Man beskriver hur barn och ungdomar
              fått stärkt självkänsla och nya kunskaper av kulturprojekten.
              Jag är väldigt nöjd med att nästan alla kommuner har sökt medel,
              men jag och Moderaterna vill nå fram till alla skolor och alla
              elever innan vi är riktigt nöjda.
            </seg>
            <seg n="ba673ffb">
              Jag vill avsluta med en dikt som jag fick när jag var ute och
              reste och hälsade på i skolorna.
            </seg>
          </u>
          <note type="speaker" n="32802d53">
            Anf. 163 ISAK FROM (S) replik:
          </note>
          <u who="isak_from_0325ff" xml:id="i-f7305869da2c5c3d-0" n="13964ff1" next="i-39e2572658dcbb5c-0">
            <seg n="c46dea94">
              Herr talman! Tack, Anne Marie, för ett inspirerande anförande!
              Som rikspolitiker har vi det övergripande ansvaret för hela Sverige
              inklusive kommunerna. Vi har i dag en situation som gör att vi
              faktiskt inte tar vara på varje ung människas skaparkraft.
            </seg>
            <seg n="36b06f0a">
              Vi har genom åren fått fram en mängd artister, många med utländsk
              bakgrund. Musikskolan har varit bidragande till att lyfta fram
              vår svenska musikexport som 2006 var på en topplacering och på
              en något mer blygsam placering 2011.
            </seg>
            <seg n="c803b5ac">
              Jag tror att framtidens musikexport kanske kommer från Botkyrka.
              Där har man insett betydelsen av en billig musik- och kulturskola.
              Man har halverat avgiften, och de har nu den lägsta avgiften i
              Helsingforssområdet.
            </seg>
            <seg n="d740fc5c">
              Den svenska regeringen har sagt att man har för avsikt att fördubbla
              exporten. Hur rimmar det med de stora skillnader som vi ser inom
              musik- och kulturskolan, och varför vill man inte ens se över
              möjligheterna till en maxtaxa? Är det för mycket begärt, Anne
              Marie Brodén?
            </seg>
          </u>
          <note n="01b0798e">
            Anf. 164 ANNE MARIE BRODÉN (M) replik:
          </note>
          <u who="isak_from_0325ff" xml:id="i-39e2572658dcbb5c-0" n="13964ff1" prev="i-f7305869da2c5c3d-0">
            <seg n="a87b3ee4">
              Herr talman! Tack för frågan, Isak From! Jag ska gärna svara
              på detta. Jag har också tittat på Botkyrka som har halverat sin
              avgift till kulturskolan, och det är glädjande att de har gjort
              det. Jag har även tittat på Nacka som har tagit bort alla sina
              köer genom en musikskolepeng. Det är väldigt intressant att följa.
              Jag har också tittat på många andra kommuner.
            </seg>
            <seg n="33e852c4">
              Vitsen med att inte vi står här och beslutar om hur kommunerna
              ska ha sina avgifter man kanske inte vill ha några avgifter alls,
              eller så vill man ha en kö eller så kanske man inte vill det är
              att vi har ett kommunalt självstyre, och det tror jag på.
            </seg>
            <seg n="d2a69bf5">
              Jag tycker att det är viktigt att man uppmuntrar, vilket jag
              tycker att SKL gör i sin ansats med Kulturskolan 2030, och verkligen
              lyfter fram att det ska finnas utrymme för fler barn, att de 350
              000 barn som i dag går i kulturskolan gärna kan bli många fler.
              Kanske kan man göra som några av barnen föreslår i de intervjuer
              man gjort. Man kanske kan bli lite mer modern. Man kanske kan
              bli lite skojare. Någon flicka säger: Det där med jazzbalett vet
              inte vi vad det är. Kan ni inte ändra namnet? De har många goda
              och kloka förslag till förändringar, men det är på det lokala
              planet.
            </seg>
            <seg n="1813c510">
              Jag tror fortsatt att det är bra att kommunerna tillsammans med
              SKL och Smok jobbar med att utveckla kulturskolan. Jag var också
              tydlig med att jag tycker att Skapande skola tillsammans med kulturplanerna
              bidragit till att öka intresset för att regionerna och kommunerna
              nu jobbar med att se kulturen som en viktig del i det framtida
              arbetet, både när det gäller tillväxt och, inte minst, externa
              aktörer.
            </seg>
          </u>
          <note type="speaker" n="6e6c607f">
            Anf. 165 ISAK FROM (S) replik:
          </note>
          <u who="isak_from_0325ff" xml:id="i-f7305869da2c5c3d-1" n="13964ff1" next="i-39e2572658dcbb5c-1">
            <seg n="4c2325f8">
              Herr talman! Sveriges riksdag fattar många beslut som berör kommunerna.
              Riksdagen har till exempel tidigare beslutat om att införa maxtaxesystem
              i förskolan trots att inte heller det är ett obligatorium.
            </seg>
            <seg n="fae86a0a">
              I rapporten om Skapande skola som kom från Kulturrådet tas det
              upp att en av de planeringsförutsättningar som inte är bra och
              som kommunerna lyfter fram gäller beslutet om bidrag som kommer
              så sent. Det kommer i maj. Kommunernas budgetar antas året innan.
              Det gör att det blir väldigt problematiskt. Ofta kan bidraget
              bli liggande utan att nyttjas.
            </seg>
            <seg n="4be6747a">
              Hur tänker Moderaterna jobba för att kommunerna tidigare och
              bättre ska kunna planera för Skapande skola-satsningar?
            </seg>
          </u>
          <note n="25928b21">
            Anf. 166 ANNE MARIE BRODÉN (M) replik:
          </note>
          <u who="isak_from_0325ff" xml:id="i-39e2572658dcbb5c-1" n="13964ff1" prev="i-f7305869da2c5c3d-1">
            <seg n="aa281804">
              Herr talman! När någonting är nytt finns det naturligtvis alltid
              en viss inkörningsperiod innan man lärt sig att se de möjligheter
              som finns, i detta fall med anslaget som nu gäller hela grundskolan.
              Jag är övertygad om att fler och fler kommuner, och framför allt
              skolor, kommer att se möjligheterna med det. Det är givet att
              Kulturrådet så mycket som möjligt ska underlätta för att få in
              ansökningarna i tid.
            </seg>
            <seg n="d4acfa33">
              När jag rest runt och talat med skolor har det visat sig att
              många gjort ett fantastiskt bra jobb tillsammans med exempelvis
              kommunens kulturförvaltning, som hjälpt samtliga skolor i kommunen
              med att hitta intressanta saker att göra inom ramen för Skapande
              skola. Jag tror därför att vi kommer att få se en fortsatt ökning.
              Mellan förra året och nu ser vi en ökning på 13 procent, och jag
              tror att ökningen kommer att fortsätta.
            </seg>
            <seg n="ddbfdcb3">
              Mycket är som sagt positivt, men mer kan givetvis göras. Jag
              vet att det sägs att de som har engagerade rektorer och lärare
              är pådrivande i första hand, men så är det egentligen med alla
              förändringar och nya förslag. Socialdemokraterna har till exempel
              varit emot Skapande skola under hela inkörsperioden och nu i elfte
              timmen ändrat sig. I sitt anförande sade Isak From att han inte
              tänkte säga så mycket om Skapande skola eftersom så många andra
              skulle berömma den. Jag tror att även Socialdemokraterna har insett
              att detta är en mycket bra satsning, men naturligtvis kan den
              bli ännu bättre.
            </seg>
          </u>
          <note type="speaker" n="13490871">
            Anf. 167 BENGT BERG (V) replik:
          </note>
          <u who="bengt_berg_3b50e5" xml:id="i-2d4c14d58688a232-1" n="c936d988" next="i-0c4efcea294512c4-1">
            <seg n="373d009c">
              Herr talman! Jag vill tacka för ett entusiastiskt och entusiasmerande
              inlägg. Skapande skola är givetvis av godo. Samtidigt finns det
              mycket annat som också är av godo. Finns inte det ena så finns
              Skapande skola, och då får man göra det bästa av det, vilket säkert
              också sker.
            </seg>
            <seg n="ce5e4aea">
              Det jag då och då lite grann ifrågasätter är den så kallade ansökningskulturen,
              projektkulturen. Det är svårt att få långsiktighet i det hela.
              Man kanske drar in på bidrag som är mer fortlöpande. Vi fick veta
              att 99 procent, tror jag att det var, av landets skolor hade sökt,
              och det tyder på att man hoppas mycket ute i landet. Men väl så
              intressant är hur många som har fått bidraget.
            </seg>
            <seg n="c7d1b336">
              Min frågeställning tangerar det som Isak From berörde, nämligen
              att en skola som har kreativa lärare och en bra kulturmiljö givetvis
              får både bättre ansökningar och mer av kakan så att säga. Därför
              skulle jag vilja veta om det finns någon medveten strategi för
              att försöka lyfta upp dem som kanske inte är med på första tåget.
              Där kulturen behövs mest kanske den finns minst. Jag tänker på
              förorterna och den avlägsna landsbygden. Det kan i de miljöerna
              vara långt till de rätta formuleringarna.
            </seg>
          </u>
          <note n="4366c721">
            Anf. 168 ANNE MARIE BRODÉN (M) replik:
          </note>
          <u who="bengt_berg_3b50e5" xml:id="i-0c4efcea294512c4-1" n="c936d988" prev="i-2d4c14d58688a232-1">
            <seg n="1dcebc31">
              Herr talman! Vi kan se att Kulturrådet mycket noggrant har tittat
              på till exempel glesbygd som ett kriterium just för att de har
              lite längre till annan kultur. Det tycker jag är bra.
            </seg>
            <seg n="58f0e116">
              Jag tror att det för närvarande är 2 147 skolor som fått bidrag,
              och det finns naturligtvis många fler som skulle kunna få det.
              Därför är det viktigt att vara ute och berätta så mycket som möjligt
              om denna möjlighet. Det är även viktigt att påminna om att det
              inte är fråga om tillfälliga 150 miljoner, utan det är en långsiktig
              satsning på 150 miljoner per år. Det är alltså en stor satsning
              som inte har gjorts tidigare inom det här området, på barn och
              unga. Det bådar gott för framtiden.
            </seg>
            <seg n="255df30a">
              Jag nämnde att jag gärna ser en fortsättning både på förskolan
              och på gymnasiet. Det är viktigt att se att Skapande skola väckt
              många nya tankar och intressen. Jag nämnde också att jag besökte
              en särskola, en gymnasieskola för autister. Där har man Skapande
              skola och gör animerad film. Jag besökte även en skola i Andersberg
              i Halmstad, som är ett socialt ganska utsatt område. Där hade
              man bjudit in författare och poeter, och eleverna själva skrev
              fantastiska dikter och berättelser. En del av berättelserna handlade
              om våldtäkt, slagsmål hemma, mamma slår pappa och allt möjligt.
              Jag läste flera av uppsatserna, och det kommer att bli en bok
              på Halmstads bibliotek där barnen medverkar. Det visar att man
              från kommunernas sida försöker rikta sig till de skolor och elever
              som mest behöver det.
            </seg>
            <seg n="85c17641">
              Det är många bra saker på gång, men, som sagt, det som är bra
              kan alltid bli bättre.
            </seg>
          </u>
          <note type="speaker" n="3b9f3ff4">
            Anf. 169 BENGT BERG (V) replik:
          </note>
          <u who="bengt_berg_3b50e5" xml:id="i-6fe41f147632907c-0" n="c936d988">
            <seg n="7e88e0ec">
              Herr talman! För oss som engagerar oss i kultur hör biblioteken
              till våra absolut nödvändigaste oaser. Också skolbiblioteken är
              viktiga så att man lär sig umgås med böcker, får tala om böcker
              och tidigt får en bro byggd. Jag har ställt frågan förut, och
              jag vill gärna veta hur ni, Anne Marie Brodén, brottas med problematiken
              att friskolorna ligger långt efter när det gäller att ha bra bemannade
              bibliotek, med kunnig personal.
            </seg>
            <seg n="3bbe4fa5">
              Jag känner en hel del bibliotekarier och har fått bilden att
              det ibland kan komma en hel skara elever från en friskola till
              det kommunala biblioteket och arbeta med ett specialarbete. Friskolorna
              har sina kommunala bidrag, men de används kanske inte till skolbibliotek.
              Därför vill jag gärna veta om ni ser på det som ett bekymmer eller
              som en bagatell.
            </seg>
          </u>
          <note n="7abf736e" type="speaker">
            Anf. 170 ANNE MARIE BRODÉN (M) replik:
          </note>
          <u who="anne_marie_broden_c263a5" xml:id="i-0fe78de55d748f63-0" n="c73134a4">
            <seg n="8c99d819"/>
            <seg n="e0a15614">
              Herr talman! Det är en viktig fråga som gäller skolbiblioteken.
              Därför är det glädjande att kunna säga att regeringen satt ned
              foten och sagt att alla elever ska ha tillgång till ett skolbibliotek.
              Vi skickar med 25 miljoner till kommunerna för att de ska genomföra
              det, och det tycker jag är en viktig skärpning vad gäller just
              det som Bengt Berg tar upp.
            </seg>
            <seg n="49e7436f">
              Vi ska komma ihåg att de allmänna biblioteken även är till för
              skolbarnen. Jag har en gång i tiden varit ansvarig för utbildningsfrågorna
              i min hemkommun Laholm, och då tyckte vi att det ibland var positivt
              att eleverna gick från skolan ned till det vanliga biblioteket.
              Vi utestänger alltså ingen från det.
            </seg>
            <seg n="a7e42efd">
              Det är viktigt att säga att 25 miljoner skickas med. Alla elever,
              oavsett om de går i privata eller offentligt drivna skolor, ska
              ha tillgång till skolbibliotek. Det är en bra skärpning som vi
              står bakom.
            </seg>
          </u>
          <note type="speaker" n="09eb60d4">
            Anf. 171 MATTIAS KARLSSON (SD) replik:
          </note>
          <u who="mattias_karlsson_5d0f42" xml:id="i-ba716fc7593ee0cb-0" n="09138f91" next="i-28bfe17f0d5f8a10-0">
            <seg n="d05fb2ea">
              Herr talman! Jag reagerade lite på det som Anne Marie sade om
              att det finns goda grunder för att avslå samtliga motioner i betänkandet.
              I de flesta fall menar jag att hon har rätt, och det visas också
              av hur vi röstade i utskottet. Men jag tycker inte att det gäller
              motion 265, som har väckts av mina partikamrater. Det är synd
              att Anne Marie Brodén inte har lyssnat mer på dem. Argumenten
              som framförs i betänkandet för att inte bifalla motionen är inte
              särskilt starka, tycker jag.
            </seg>
            <seg n="05244a71">
              Det är helt rätt som Anne Marie Brodén säger: Det pågår väldigt
              många konstruktiva och bra verksamheter i dag för att stärka ungas
              trygghet på internet Surfa Lugnt, Fryshusets Nätvandrare och andra
              saker som nämns. Men ingen av de verksamheterna har samma egenskaper
              som förslaget om en larmknapp online. De finns inte där 24 timmar
              om dygnet. De finns inte just där ungdomar befinner sig. De har
              inte samma fördelar när det gäller att få en direktkoppling till
              myndigheter som vida överträffar att ringa och larma, vilket många
              ungdomar drar sig för.
            </seg>
            <seg n="9617153e">
              Jag tycker egentligen inte att det finns några starka eller hållbara
              argument i betänkandet mot att godkänna denna motion. Jag skulle
              därför vilja höra vad Anne Marie Brodén har för konkreta argument
              för detta.
            </seg>
            <seg n="28970a4d">
              Anne Marie Brodén har ställt sig bakom betänkandetexten, där
              det nämns att det här med att motverka att självmordssajter hamnar
              högt upp på sökmotorernas träfflistor kan vara ett bra sätt att
              motverka suicid bland unga. Jag undrar om detta är någonting som
              Anne Marie Brodén kan tänka sig att ta upp med sina kolleger i
              regeringen och föra fram som ett konstruktivt förslag och om hon
              skulle kunna tänka sig att stödja ett sådant förslag om det skulle
              komma upp igen i nästa års motionsberedning.
            </seg>
          </u>
          <note n="dd97f099">
            Anf. 172 ANNE MARIE BRODÉN (M) replik:
          </note>
          <u who="mattias_karlsson_5d0f42" xml:id="i-28bfe17f0d5f8a10-0" n="09138f91" prev="i-ba716fc7593ee0cb-0">
            <seg n="559b47f8">
              Herr talman! Jag tackar Mattias för frågan. Jag ser att det finns
              väldigt mycket saker som görs. Det finns väl beskrivet i texten.
            </seg>
            <seg n="65def9e7">
              Jag har också träffat Bris. Jag sitter i en arbetsgrupp som Moderaternas
              partistyrelse har utsett för att titta på barn och ungdomar som
              är speciellt utsatta när det gäller ekonomi eller denna typ av
              frågor. Det är klart att vi tar till oss de goda exemplen och
              kanske också kan utveckla dem vidare.
            </seg>
            <seg n="197ca0b5">
              Jag tycker ändå att texten beskriver att väldigt mycket görs.
              Vi lär oss hela tiden mer och mer omkring de faror som finns på
              internet. Vi hänvisar till Statens medieråd och de olika saker
              som sker, för vi tycker att de också ska ta till sig fler goda
              exempel för att utveckla detta.
            </seg>
            <seg n="bde11e72">
              När jag träffar Bris säger de tydligt att fler tjejer än killar
              mår dåligt. Problematiken med självmord är en bit. Visst är det
              väldigt viktigt. Jag tycker att försöket att lyfta upp och förändra
              detta är en del, och mycket annat ska göras. Låt oss återkomma
              i den fortsatta debatten, men som betänkandetexten ser ut nu och
              som vi har resonerat är det ändå väldigt mycket saker på gång.
              Naturligtvis kan dock mer ske.
            </seg>
          </u>
          <note type="speaker" n="baab97b0">
            Anf. 173 MATTIAS KARLSSON (SD) replik:
          </note>
          <u who="mattias_karlsson_5d0f42" xml:id="i-ba716fc7593ee0cb-1" n="09138f91" next="i-28bfe17f0d5f8a10-1">
            <seg n="13038c5e">
              Herr talman! Detta handlar just om att ta till sig goda exempel.
              Det brittiska exempel som mina kolleger lyfte fram är vad jag
              har kunnat se oöverträffat när det gäller effektivitet och resultat.
              Detta är någonting som förmodligen kommer på ganska bred front
              nu. EU-kommissionen har börjat titta på frågan. Nederländerna
              har redan satt i gång verksamheter som liknar detta. Jag tycker
              att vi borde ligga i framkant här i Sverige också. Jag har egentligen
              fortfarande inte hört några tunga argument mot detta. Det görs
              andra bra saker, men det är i sig inget argument för att inte
              göra ännu fler bra saker.
            </seg>
            <seg n="0801ac7b">
              Jag tyckte inte heller att jag fick något direkt svar på frågan
              om att motverka självmordssajter. Är det någonting som Anne Marie
              Brodén kan tänka sig att ta upp med sina kolleger i regeringen
              eller någonting som hon skulle kunna tänka sig att stödja med
              tanke på att hon har ställt sig bakom en text där detta lyfts
              fram som ett positivt exempel?
            </seg>
          </u>
          <note n="0a71c65a">
            Anf. 174 ANNE MARIE BRODÉN (M) replik:
          </note>
          <u who="mattias_karlsson_5d0f42" xml:id="i-28bfe17f0d5f8a10-1" n="09138f91" prev="i-ba716fc7593ee0cb-1">
            <seg n="f72ed89a">
              Herr talman! Jag pekade på texten som finns i betänkandet. Det
              finns ett EU-projekt. Det är naturligtvis viktigt att följa det
              och se vart det leder. Jag pratar naturligtvis en hel del med
              forskare på Karolinska och andra om denna problematik, vad man
              kan göra och så vidare. Jag är inte alls oemottaglig för argument.
              Jag tycker också att Ungdomsstyrelsen har många viktiga saker
              att säga. Vi har haft en hearing i kulturutskottet om barn och
              unga. Det är viktigt att gå vidare med diskussionerna med Ungdomsstyrelsen,
              tycker jag.
            </seg>
            <seg n="b73fb07c">
              Tillbaka till det samarbete som sker med Bris! Bris vill ha öppet
              dygnet runt. Man pekar på hur mycket mer man skulle kunna göra
              då. Det finns naturligtvis olika sätt att hantera dessa saker
              på, men du pekar på en viktig sak. Vi har skrivit allt som sker.
              Jag tycker att det sker mycket. Men det kan naturligtvis också
              som jag nämnde vara intressant att titta vidare på en del av de
              sakerna.
            </seg>
            <seg n="96f8ad52">
              Motionen är avslagen med hänvisning till det som finns i texten,
              och det står jag bakom.
            </seg>
          </u>
          <note type="speaker" n="abb85a20">
            Anf. 175 PER LODENIUS (C):
          </note>
          <u who="per_lodenius_2b9bcf" xml:id="i-97b59b9e928456c3-0" n="61810ac6">
            <seg n="c0597782">
              Herr talman! Jag instämmer i det som Anne Marie Brodén förde
              fram i sitt anförande, men vill också ge min syn på barns och
              ungdomars kultur och fritid.
            </seg>
            <seg n="8bc4d172">
              Centerpartiet värnar kulturens egenvärde och förstår dess betydelse
              som samhällsbärare och aktiv part i samhällsutvecklingen. Att
              satsa på kultur för barn och ungdomar är därför centralt. Det
              finns mycket bra verksamhet, samtidigt som självklart mycket kan
              utvecklas ytterligare. Det finns alltid möjlighet att göra allt
              ännu lite bättre, och det ska vi självklart också fortsätta att
              göra.
            </seg>
            <seg n="775df53d">
              Vi vet att man mår bra av kultur. Vi vet att man utvecklas som
              människa av kultur. Vi vet att satsningar på kultur för barn och
              unga stärker deras hälsa och välbefinnande. Genom att ta del av
              kultur, både som åskådare och som aktiv utövare, tränas man i
              tolerans, i kreativitet och i att tänka nytt egenskaper som är
              viktiga att ha med sig på resan genom livet.
            </seg>
            <seg n="8a8e46c2">
              Kulturen hjälper oss att se världen runt omkring oss. Vi kan
              med en berättelse se oss själva i en klarare blick. Vi kan genom
              en teaterföreställning förstå andras livsvillkor. Vi kan uppfyllas
              av kraft, lust och glädje genom att till exempel dansa.
            </seg>
            <seg n="d369ca2f">
              Det är i detta sammanhang vi ska se satsningen på Skapande skola,
              en satsning som Centerpartiet arbetat för och som vi kan konstatera
              har blivit en framgång. Isak From sade i sitt anförande att allianspartierna
              kommer att sjunga Skapande skolas lov. Och det gör jag gärna.
              Skapande skola har gett elever i grundskolan möjlighet att i större
              utsträckning än tidigare tillsammans med professionella kulturarbetare
              få ta del av kulturupplevelser samt möjlighet till eget skapande.
            </seg>
            <seg n="d12288fc">
              Skapande skola är ett bra exempel på hur kultur ger mervärde.
              Professionella kulturutövare och skapare delar med sig av sin
              kunskap och inspirerar barn och ungdomar. Skapande skola är en
              satsning som jag gärna skulle se utvecklas ytterligare och som
              skulle kunna nå fler ungdomar. På sikt ser jag också möjligheten
              att bygga vidare på Skapande skola och kanske också låta ungdomarna
              på gymnasiet och barn i förskolan få ta del av konceptet.
            </seg>
            <seg n="724a8f0e">
              Flera motioner i betänkandet tar upp den kommunala kultur- och
              musikskolan. De kommunala kulturskolorna erbjuder på många håll
              en fantastisk utbildning. Hur det ser ut varierar dock över landet,
              och alla kommuner har inte heller kulturskolor. Det kan vi konstatera.
            </seg>
            <seg n="8655884b">
              För Centerpartiet är de kommunala kultur- och musikskolorna en
              mycket värdefull och viktig verksamhet. Jag kan också tycka att
              det borde finnas tillgång till kulturskola i alla kommuner. Men
              hur verksamheten läggs upp och hur kulturskolan organiseras måste
              avgöras utifrån de lokala förutsättningarna i varje kommun. Det
              är inte något som vi ska gå in och styra från riksdagen. Kultur-
              och musikskolan är en kommunal angelägenhet som det inte finns
              någon anledning att gå in och styra ytterligare från statens sida.
            </seg>
            <seg n="7c670297">
              Herr talman! Kulturen har så många olika uttryckssätt att vi
              alla kan finna något som passar om vi bara får chansen. Men för
              att alla ska få chansen att uppleva kultur och också själv aktivt
              kunna delta krävs rätt förutsättningar. Att satsa på kultur för
              barn och ungdom är därför så viktigt. Det ger så många plusvärden.
              Vi pratar ofta om att kulturen ger hälsa och välbefinnande, och
              det stämmer, liksom att man tränas i tolerans och förståelse för
              andra.
            </seg>
            <seg n="3d25ec47">
              En viktig del av kulturen är också kreativiteten och lusten att
              skapa. I Centerpartiet pratar vi gärna om entreprenörskap. Viktiga
              drivkrafter i entreprenörskapet är just kreativitet och lust.
              Att få utlopp för den kreativiteten och lusten redan i unga år
              är viktigt för den personliga utvecklingen men också för vårt
              samhälles utveckling på längre sikt.
            </seg>
          </u>
          <note n="991e6349">
            Jag vill med detta yrka bifall till utskottets förslag och avslag
            på reservationerna.
          </note>
          <note type="speaker" n="ae0f1991">
            Anf. 176 ISAK FROM (S) replik:
          </note>
          <u who="isak_from_0325ff" xml:id="i-2927144c5613abbd-1" n="13964ff1">
            <seg n="434c0887">
              Herr talman! Per Lodenius lyfter fram Skapande skolas stora fördelar.
              Samtidigt visar rapporten som kom nu årets rapport och fjolårets
              rapport att det i huvudsak är i storstadsregionerna som Skapande
              skola är verkningsfullt. I och med det kan jag fråga: Hur tänker
              Centerpartiet och Per Lodenius jobba med den saken?
            </seg>
            <seg n="647a0f6a">
              En annan sak är finansieringen av Skapande skola. En del av det
              kom ju faktiskt från att man tog beslut om att lägga ned Rikskonserter,
              en organisation som hade verksamhet runt om i hela landet och
              som också köpte in mycket lokal verksamhet från musikorganisationer,
              vilket gjorde att till exempel skolor kunde få ett kvalitativt
              musikutbud runt om i hela landet.
            </seg>
            <seg n="69b0ce7f">
              Hur ser Centerpartiet på den här frågan i dagsläget? Är det storstadsregionerna
              som även fortsättningsvis ska ha gräddfilen in i kulturlivet,
              eller vad har ni för recept för att göra att detta blir hela landets
              angelägenhet?
            </seg>
          </u>
          <note type="speaker" n="9787c06c">
            Anf. 177 PER LODENIUS (C) replik:
          </note>
          <u who="per_lodenius_2b9bcf" xml:id="i-97b59b9e928456c3-1" n="61810ac6">
            <seg n="e1a1a48e">
              Herr talman! Isak From slår lite vitt och brett här. Jag hänger
              inte riktigt med i de olika turer som han försöker få ihop i detta.
            </seg>
            <seg n="a6f4c085">
              När det gäller Skapande skola är ett av kriterierna att också
              glesbygden och landsbygden ska kunna få del av det. Det vi nu
              ser är början på Skapande skola. Fortsättningen handlar om att
              fler och fler skolor kommer att få tillgång till det. Fler och
              fler skolor upptäcker också den möjligheten. En viktig del i det
              är också engagemanget från skolan själv.
            </seg>
            <seg n="94c074c6">
              När det gäller finansieringen ser jag inte den koppling som Isak
              From förde fram. I stället ser jag kopplingen hur vi ute i landet
              satsar ytterligare på kultur, bland annat genom koffertmodellen,
              där vi för ut mer pengar till regionerna och där regionerna själva
              kan styra över pengarna. Där kan vi också se hur mer kommer ut
              i landet och till mindre orter. Jag tycker att vi verkligen är
              på rätt väg i detta.
            </seg>
            <seg n="b8c892b5">
              Jag ska lägga till att jag själv under våren reser runt i hela
              landet för att se hur tillgänglig kulturen är. Det gäller både
              tillgänglighet för den som har en funktionsnedsättning och tillgänglighet
              geografiskt: Hur utspridd är kulturen? Det gäller också tillgänglig
              i betydelsen socioekonomisk tillgänglighet, alltså vilka som har
              tillgång till kulturen. Det är väldigt intressanta besök, och
              det händer väldigt mycket bra ute i landet.
            </seg>
          </u>
          <note type="speaker" n="ab37f5ef">
            Anf. 178 ISAK FROM (S) replik:
          </note>
          <u who="isak_from_0325ff" xml:id="i-2927144c5613abbd-2" n="13964ff1">
            <seg n="a4d49d3a">
              Herr talman! Absolut är det så. Det händer väldigt mycket bra
              saker.
            </seg>
            <seg n="0737e625">
              Nu är det Per som blandar ihop korten lite. Kulturkoffertarna
              eller portföljerna har vi varit överens om. Vi tycker att det
              är bra att man lokalt fattar större beslut i de här frågorna.
              Där har vi ingen skillnad. Där får vi snarare hjälpas åt att följa
              upp det hela.
            </seg>
            <seg n="7ac701b9">
              Jag hör fortfarande inget svar på min direkta fråga: Hur ska
              detta bli hela landets angelägenhet? Det är det faktiskt inte
              i dag. Hur anser Centerpartiet att vi ska fylla ut tomrummet efter
              Rikskonserter i hela landet? Rikskonserter hade ett tydligt uppdrag
              och en budget på 100 miljoner, vilket var ordentligt tilltaget,
              och därför hade man också väldigt hög kvalitet och kunde köpa
              in väldigt mycket musik för att gynna de olika enskilda aktörerna.
            </seg>
            <seg n="6d65559b">
              Om Per inte har något svar i dag får vi vänta till nästa år när
              han har rest runt landet och tagit till sig de goda exempel som
              finns.
            </seg>
          </u>
          <note type="speaker" n="6b4b96c1">
            Anf. 179 PER LODENIUS (C) replik:
          </note>
          <u who="per_lodenius_2b9bcf" xml:id="i-97b59b9e928456c3-2" n="61810ac6">
            <seg n="886fc4ce">
              Herr talman! Nu ändrade Isak From lite i frågan. Nu lämnade han
              i alla fall kopplingen mellan Skapande skola och Rikskonserter.
              Det tycker jag kan vara bra.
            </seg>
            <seg n="185fda62">
              Återigen vill jag framhålla att vi ser till att pengar kommer
              ut i landet på andra sätt. Vi hittar nya metoder här. Jag ser
              inte riktigt den koppling som Isak From gör. I stället gör vi
              mycket satsningar som riktar sig mot övriga landet. Jag har alltså
              svårt att se någon annan koppling och att ge något annat svar
              än det jag gav tidigare.
            </seg>
          </u>
          <note type="speaker" n="dd1ce769">
            Anf. 180 ROLAND UTBULT (KD):
          </note>
          <u who="roland_utbult_bfeef4" xml:id="i-f663ec856a3aa6a4-0" n="16f70206">
            <seg n="56fd63e0">
              Herr talman! Kulturen ska komma alla barn och unga till del.
              Barns och ungas rätt till kultur lyfts fram som mycket viktigt
              i arbetet med att nå de nya kulturpolitiska målen. Barns och ungas
              rätt till kultur utgör också en av regeringens tre kulturpolitiska
              prioriteringar under mandatperioden, vilket bland annat har visat
              sig i den utvidgade satsning som många har nämnt här, nämligen
              Skapande skola.
            </seg>
            <seg n="c3677182">
              Detta är kristdemokratisk politik. För elva år sedan skrev vi
              i vårt kulturpolitiska manifest följande: För att det individuella
              kulturintresset skall få tillfälle att växa och blomstra bör kultursatsningar
              i samverkan mellan hem, barnomsorg, skola och olika fritidsverksamheter
              uppmuntras. Skolan bör också vara det naturliga navet när det
              gäller att engagera och stimulera till naturliga möten mellan
              grupper med olika kulturell bakgrund. I det arbetet är det viktigt
              att både hitta likheter och att uppskatta särart. Detta är precis
              vad Skapande skola handlar om.
            </seg>
            <seg n="b63c0ef2">
              Men varför är då kultur viktigt, och varför just för barn?
            </seg>
            <seg n="25c5a452">
              Herr talman! Först vill jag säga att kulturen har en självklar
              plats i vår kristdemokratiska ideologi. Det finns tre grundprinciper
              som jag vill presentera här och som utgör basen för vår syn på
              kulturen och på kulturpolitikens ansvar.
            </seg>
            <seg n="1a7e1c7d">
              För det första menar vi att människan är i behov av mer än materiella
              tillgångar för att uppleva välbefinnande och leva ett gott liv.
              För att växa och bli hel krävs en immateriell, andlig och kulturell
              dimension liksom relationer och gemenskap med andra. Det handlar
              om att skapa ett inre utrymme för annat än ting och yta hos människor.
              Det är lika självklart för oss som att garantera hennes materiella
              behov. Genom kulturen kan människor finna mening i tillvaron och
              utvecklas som individer.
            </seg>
            <seg n="2007b88c">
              Mina tankar går till den kände professorn i medicinsk sociologi
              Aaron Antonovsky. Han talar om livets mening. Vad är livets mening
              rent mänskligt sett? Det bör väl intressera de allra flesta. Vad
              säger Aaron Antonovsky? Han säger att det är att uppleva att man
              är en del av ett sammanhang och att ha en uppgift. Han sammanfattar
              det i uttrycket KASAM, känslan av sammanhang.
            </seg>
            <seg n="6e64bc20">
              I kulturen finns väldigt mycket av det här. Man spelar musik,
              som hemma på Uddevalla kulturskola, man spelar teater, gör musikaler,
              bildar konstföreningar, engagerar sig i till exempel Mullsjö allmänna
              innebandyklubb och så vidare. Mycket av det vi sysslar med på
              fritiden är kultur, och det är en viktig del av barns och ungas
              utveckling, fostran och mående.
            </seg>
            <seg n="1cfa4e39">
              Herr talman! Den kristdemokratiska ideologin handlar nu kommer
              jag till nr 2 bland våra grundprinciper också om ansvar och förvaltarskap.
              Vi har en skyldighet att efter bästa förmåga förvalta det som
              lämnats över till oss. Det handlar naturligtvis om att värna jordens
              tillgångar men också om att bevara det immateriella arv av goda
              tankar, värderingar och idéer som vi ärvt från tidigare generationer.
              Bevarandet av kulturarvet är alltså helt självklart för oss.
            </seg>
            <seg n="cb7e98e5">
              Den tredje principen i den kristdemokratiska ideologi som ligger
              till grund för vår kulturpolitik handlar om samhällets maktfördelning.
              Vi menar att all politik måste bygga på subsidiaritet. Alla beslut
              ska fattas så nära den enskilda människan som möjligt. Endast
              i de fall där man kan motivera att det är mest effektivt att besluten
              fattas på en högre nivå ska de flyttas dit. Kulturpolitiken ska
              utifrån det här synsättet utgå ifrån den enskilda människan och
              hennes behov. Med människan i centrum och med aktning för kulturens
              oersättliga roll för hennes välbefinnande bygger vi vår kulturpolitik.
            </seg>
            <seg n="d21f9ab4">
              Herr talman! Små barn har ofta en självklar inställning till
              kultur och skapande. Denna naturliga skaparlust och nyfikenhet
              måste tas till vara och stärkas av såväl föräldrar som andra vuxna
              runt barnet. FN:s konvention om barns rättigheter slår också fast
              barnets rätt att fritt delta i det kulturella och konstnärliga
              livet. Föräldrar och vårdnadshavare har därför ett stort ansvar
              för att ge barnen tillgång till kulturella upplevelser. Även far-
              och morföräldrar kan bidra på ett positivt sätt.
            </seg>
            <seg n="cca8d1e4">
              Forskning visar att barn som regelbundet ägnar sig åt någon kulturell
              verksamhet får större förmåga att känna igen och uttrycka sina
              känslor. Den förmågan gör det också lättare att förstå andra och
              att känna empati och medkänsla. Därigenom utvecklas barnets kommunikativa
              kompetens.
            </seg>
            <seg n="99ca8885">
              Barn ska under uppväxten ges möjlighet att ta del av och delta
              i olika kulturella aktiviteter. Kulturen ska ha sin plats i vardagen
              och därmed också i skolan. Den får inte reduceras till att bli
              tillfälliga kulturevenemang utan koppling till den övriga verksamheten.
            </seg>
            <seg n="c4ed1c41">
              Enligt barnkonventionen ska staten respektera och främja barnets
              rätt att delta i det kulturella och konstnärliga livet. Det handlar
              både om barnets eget skapande och om möjlighet att ta del av kulturella
              upplevelser skapade för barn alltså såväl kultur av som för barn.
              För Kristdemokraterna är det viktigt att förskolan och skolan
              kan erbjuda olika former av kulturaktiviteter för eleverna. Vi
              har därför länge arbetat för en ökad satsning på kultur i skolan
              som kan engagera de professionella kulturskaparna, och vi vill
              gå vidare med satsningen på Skapande skola.
            </seg>
            <seg n="c0ae8f28">
              Sedan satsningen började 2008 har allt fler skolor visat intresse,
              och Kulturrådet har varje år varit i kontakt med de kommuner som
              inte har ansökt om bidraget. Vid ansökningsomgången 2011 hade
              enligt uppgift 99 procent av alla kommuner någon gång ansökt om
              bidraget. Det var betydligt färre när det gäller de fristående
              skolorna. Kulturrådets uppföljning visar också hur barns och ungas
              delaktighet och inflytande har utvecklats på ett positivt sätt.
            </seg>
            <seg n="f5fa01ec">
              Herr talman! Jag har själv levt och lever ett aktivt liv som
              kulturskapare. Det har berikat hela mitt liv, och det gör det
              fortfarande. Detta har också gjort att jag tillsammans med Bengt
              Berg från Vänsterpartiet har genomfört ett antal framträdanden
              här i Sveriges riksdag i olika sammanhang. Det visar hur kulturen
              skapar kontakt över politiska, och även geografiska, gränser.
              Tack, Bengt, för detta samarbete!
            </seg>
            <seg n="9e6c6224">
              Kultur bör vara en aspekt som följer varje barn över ungdomsåren
              in i vuxenlivet. Detta understryks i de nya kulturpolitiska målen,
              som innehåller ett specifikt krav på kulturpolitiken att särskilt
              uppmärksamma barns och ungdomars rätt till kultur. Det gläder
              mig oerhört att vi genom alliansregeringen har kunnat åstadkomma
              denna satsning.
            </seg>
            <seg n="a107715f">
              Med detta vill jag avsluta mitt anförande som många här gör i
              kulturdebatter, vilket är intressant, nämligen med att läsa en
              dikt. Jag kom att tänka på en som har följt mig genom åren. Det
              är en mycket kort dikt av Stig Johansson som jag tror att många
              känner igen.
            </seg>
          </u>
          <note n="7963e890">
            Med detta yrkar jag bifall till utskottets förslag i betänkandet
            och avslag på motionerna.
          </note>
          <note n="0d318c85">
            I detta anförande instämde Andreas Carlson (KD).
          </note>
          <note type="speaker" n="25bbd09e">
            Anf. 181 ISAK FROM (S) replik:
          </note>
          <u who="isak_from_0325ff" xml:id="i-2927144c5613abbd-3" n="13964ff1">
            <seg n="011aa72a">
              Herr talman! Jag tackar Roland Utbult för ett intressant anförande.
            </seg>
            <seg n="d7565861">
              Statistik är någonting som vi politiker kan slänga oss med ganska
              mycket. 99 procent av alla kommuner och skolor har sökt Skapande
              skola. Men hur många har fått det? Om man tittar på det lite närmare
              kan man se att det i många fall bara är en klass eller en årskurs
              som har tagit del av det hela. Då blir det plötsligt en helt annan
              statistik, men denna statistik är ju inte lika rolig att framföra
              i riksdagens talarstol.
            </seg>
            <seg n="6fba981d">
              Men det var inte därför jag begärde replik, utan jag tänkte på
              en annan viktig fråga för Kristdemokraterna: stödet till den ideella
              sektorn och stödet till Sveriges ungdomsorganisationer. De senaste
              två åren som Ungdomsstyrelsen har delat ut bidraget är det i krontal
              i princip helt oförändrat. Däremot har den andel unga ute i ungdomsorganisationerna
              som är berättigade till bidraget ökat med 100 000, vilket gör
              att man i princip kan säga att bidraget har sjunkit med 20 procent.
            </seg>
            <seg n="e71cc227">
              Har Kristdemokraterna totalt missat stödet till de ideella ungdomsorganisationerna,
              eller har ni misslyckats med att få igenom det i samarbetet i
              alliansregeringen?
            </seg>
          </u>
          <note type="speaker" n="83f00ba1">
            Anf. 182 ROLAND UTBULT (KD) replik:
          </note>
          <u who="roland_utbult_bfeef4" xml:id="i-f663ec856a3aa6a4-1" n="16f70206">
            <seg n="be05b735">
              Herr talman! Jag tror att den uppgift jag nämnde när det gäller
              statistiken är riktig. Det var i alla fall inget fel i det jag
              sade om statistiken.
            </seg>
            <seg n="7439d50e">
              När det gäller satsningen på de ideella kan jag nämna att Kristdemokraterna
              som ett av våra allra viktigaste inslag i politiken har ett stöd
              till ideella organisationer och det civila samhället.
            </seg>
            <seg n="9e26dcb5">
              Jag måste erkänna att jag är lite osäker på hur det är med bidragsutbetalningarna
              i det här sammanhanget. Jag kan bara säga att vi i vårt regeringssamarbete
              har fått igenom avdragsrätt för gåvor till ideella organisationer.
              Det stöder hela den civila sektorn. Detta är vi glada för. Vi
              är stolta över att vi efter många års arbete för detta har kunnat
              genomföra just avdragsrätten för gåvor till de organisationer
              som jobbar ideellt.
            </seg>
          </u>
          <note type="speaker" n="136227bc">
            Anf. 183 ISAK FROM (S) replik:
          </note>
          <u who="isak_from_0325ff" xml:id="i-2927144c5613abbd-4" n="13964ff1">
            <seg n="8ce724c4">
              Herr talman! Man har alltså prioriterat allmosepolitiken i förhandlingarna
              med de borgerliga partierna. Det är de som har råd som ytterligare
              ska få skattereduktion för att de ska stödja det ideella. Vi tycker
              att det är fel väg att gå, men det vet Kristdemokraterna mycket
              väl.
            </seg>
            <seg n="aff0537d">
              Jag fick inget svar på min fråga: Har Kristdemokraterna misslyckats
              i förhandlingarna om att öka stödet till de ideella ungdomsorganisationerna
              en grupp som enligt Kristdemokraterna själva är en viktig grupp?
            </seg>
          </u>
          <note type="speaker" n="6be3054b">
            Anf. 184 ROLAND UTBULT (KD) replik:
          </note>
          <u who="roland_utbult_bfeef4" xml:id="i-f663ec856a3aa6a4-2" n="16f70206">
            <seg n="9d37b772">
              Herr talman! Vad jag förstår ligger beloppen kvar ungefär som
              de har gjort tidigare. Jag vet inte riktigt vad Isak From menar
              med att vi skulle ha haft ett sämre utslag av vår politik i detta.
            </seg>
            <seg n="ae816357">
              Jag tycker att Isak From har en något negativ syn när han talar
              om allmosepolitik för att få fart på den ideella sektorn och stödja
              den. Alla de ideella insatser som görs i Sverige är helt enorma.
              Det är en så pass stark kraft i samhället att det väger upp mycket
              av det som inte staten kan bidra med. Det ger stor stimulans åt
              mycket av föreningspolitiken i Sverige.
            </seg>
            <seg n="d79c9ef3">
              Jag tycker också att Isak From är något negativ när det gäller
              Skapande skola. Allt som du har frågat om här i dag har varit
              av ganska negativ art trots att Skapande skola är en så positiv
              kraft också i skolans värld. Lyft gärna blicken och se det positiva
              som det innehåller!
            </seg>
          </u>
          <note type="speaker" n="cdf79b32">
            Anf. 185 ANNA STEELE (FP):
          </note>
          <u who="unknown" xml:id="i-b77c459d77621889-12" n="254f26dc">
            <seg n="b547fdf5">
              Herr talman! Alla barn och unga i vårt land ska ha tillgång till
              kultur och kulturella aktiviteter som präglas av mångfald och
              kvalitet. Genom att satsa på kultur i skolan får alla barn oavsett
              bakgrund möjlighet att vara med om det magiska som uppstår när
              man för det första skapar själv och för det andra ser andra skapa.
            </seg>
            <seg n="7f75e34d">
              Under min tid i skolan fanns det få ämnen som jag tyckte så mycket
              om som att teckna och måla, sjunga och spela teater. Jag upplevde
              känslan av att för en stund få glänsa när jag hade ritat något
              fint.
            </seg>
            <seg n="98773459">
              Staffan som jag var kär i när jag var åtta år gammal och gick
              i andra klass gillade inte att rita och gjorde det inte heller
              så bra. Men han glänste i andra ämnen. Vi gillade båda att sjunga.
            </seg>
            <seg n="21f8ca4b">
              Detta är vad skolan ska stå för. Kulturen berikar och visar på
              våra olikheter en nog så viktig lärdom att få med sig från skolan.
            </seg>
            <seg n="34b115fd">
              Kulturen väcker tankar och idéer som annars aldrig hade blivit
              väckta. Kulturen visar oss att världen ser annorlunda ut i alla
              andras ögon. Vi får ta del av alla dessa olikheter, och vi kan
              ha dem med oss varje dag. Förståelsen för våra olikheter gör oss
              empatiska och sociala.
            </seg>
            <seg n="45adcab4">
              För drygt ett år sedan bildades Statens medieråd som ska vara
              ett kunskapscentrum om barns och ungas medievardag. Olika angelägna
              insatser har genomförts inom medieområdet av Statens medieråd
              för att skapa säkrare miljöer på nätet för barn och unga att vistas
              i och för att ta vara på och öka barns och ungas mediekompetens.
            </seg>
            <seg n="92b1a941">
              Jag är mycket oroad över vad som har hänt och händer på internet
              sedan vart och vartannat hushåll i Sverige har fått tillgång till
              nätet. Barns och ungdomars vardag består ofta av att man spelar
              olika spel på internet många timmar per dag. Den företeelsen i
              sig tror jag definitivt inte främjar människors sociala förmågor.
            </seg>
            <seg n="252cd7f8">
              Men det som är riktigt skrämmande är den stora förekomsten av
              mobbning på nätet som barn och ungdomar utsätts för eller utsätter
              andra för. När jag träffat företrädare för Bris, Barnens rätt
              i samhället, framhåller de den ökade andelen mobbning som sker
              på nätet.
            </seg>
            <seg n="eae5a8ec">
              Vi måste göra allt som står i vår makt för att komma till rätta
              med detta. Ofta är det svårt för föräldrar, skola och andra vuxna
              i närheten att en ha en aning om att det pågår något otillbörligt
              och att barnen mår väldigt dåligt.
            </seg>
            <seg n="5174a3fe">
              Med det positiva att ha en ständigt sinande ström av kunskaper
              bara en knapptryckning bort där hela världen ligger lättillgänglig
              i form av ljud, bild och text kommer den stora nackdelen som för
              länge sedan konstaterats. Det finns ingen kontroll över vad som
              skickas på nätet.
            </seg>
            <seg n="083ca4c8">
              Jag anmälde en gång ett hotmejl till polisen. Jag och polisen
              visste att det inte skulle gå att göra något åt det och att ärendet
              genast skulle läggas ned. Men jag gjorde det inför framtiden för
              att man ska anmäla när man utsätts för hot. Dock illustrerar det
              den maktlöshet som råder över denna sfär där så många av våra
              barn och ungdomar befinner sig dagligdags.
            </seg>
            <seg n="1aa44480">
              Nätet är en stor bärare av kultur rakt in i våra hem. Jag är
              glad åt den stora tillgängligheten och den skatt för oss alla
              i form av utbyte och kunskap som det innebär. Det krävs dock forskning
              och dokumentation för att vi ska kunna stävja de nackdelar som
              tyvärr kommit med tillgängligheten.
            </seg>
            <seg n="7dad3667">
              Skapande skola gäller alla årskurser från 1 till 9. Folkpartiet
              liberalerna vill gärna se Skapande skola växa åt båda hållen i
              åldersgrupperna, alltså ned till förskolan och upp till gymnasieskolan.
              Skapande skola är en väl utnyttjad tillgång för skolorna runt
              om i landet. Syftet är bland annat att stärka samverkan mellan
              skolan och det professionella kulturlivet och på så vis främja
              barns rätt till kultur och eget skapande. Jag yrkar bifall till
              utskottets förslag.
            </seg>
            <seg n="bde8308b">
              Läsning är A och O i skolan och essentiellt för kunskapsintagning.
              Därför har det nu tillsatts en litteraturutredning som ska vara
              klar den 1 september 2012.
            </seg>
          </u>
          <note type="speaker" n="41a59721">
            Anf. 186 ISAK FROM (S) replik:
          </note>
          <u who="isak_from_0325ff" xml:id="i-2927144c5613abbd-5" n="13964ff1">
            <seg n="84d5112a">
              Herr talman! Tack, Anna Steele! Jag har sparat en replik till
              Folkpartiet. De senaste åren med borgerligt styre och särskilt
              med utbildningsminister Jan Björklund har verkligen visat musik-
              och kulturskolan vilken verklighet den lever i. Musik- och kulturskolan
              är en fritids- och frivilligverksamhet. På många orter undervisar
              lärarna både i den kommunala musik- och kulturskolan och i musik,
              bild och idrott i den reguljära skolan.
            </seg>
            <seg n="48d587c6">
              Musik- och kulturskolan är undantagen i den nya lärarutbildningen
              och lärarexamen. Hur får vi då en hög kvalitet och en fungerande
              utbildning som är anpassad till musik- och kulturskolan? Hur går
              det för de skolor som har blandade anställningsförhållanden? Hur
              går det för lärarna utan lärarexamen när den blir fullt utförd,
              vill säga, för nu har man ju gjort halt på halva vägen?
            </seg>
            <seg n="cb68212e">
              Vad avser Folkpartiet och Anna Steele göra för att säkra utbildningskvaliteten
              i ämnet musik i musik- och kulturskolan?
            </seg>
          </u>
          <note type="speaker" n="fb423e72">
            Anf. 187 ANNA STEELE (FP) replik:
          </note>
          <u who="unknown" xml:id="i-b77c459d77621889-13" n="254f26dc">
            <seg n="7dab3825">
              Herr talman! Jag tackar Isak From för frågan som är extremt viktig
              för mig eftersom jag älskar musik. Jag vill se att musiken finns
              överallt i skolan och anser att kulturskolan skulle kunna ha en
              annan skolform, men det är en framtida fråga.
            </seg>
            <seg n="06ee960b">
              Jag har också uppmärksammat det här med läroplanen och talat
              med lärare om det. Det händer så mycket i skolan nu, och jag tror
              att vi måste följa detta och se att det verkligen inlemmas ordentligt
              i utbildningen.
            </seg>
          </u>
          <note type="speaker" n="c721af52">
            Anf. 188 ISAK FROM (S) replik:
          </note>
          <u who="isak_from_0325ff" xml:id="i-2927144c5613abbd-6" n="13964ff1">
            <seg n="d16c8ac2">
              Herr talman! Det är rätt bråttom. Det är nu man har gjort om
              lärarutbildningen, och det är nu vi ska utbilda framtidens lärare.
              Anna Steele får ta tag i sin partikamrat utbildningsministern.
              Samarbetsorganisationen Smok har speciellt lyft fram att detta
              är ett haveriprojekt om man inte får till en fungerande utbildning
              för musik- och kulturskolan.
            </seg>
            <seg n="fa096e0d">
              När tror Anna Steele att vi kan få se ett nytt förslag på lärarutbildning
              som inlemmar musik- och kulturskolan?
            </seg>
          </u>
          <note type="speaker" n="6c5e9f5a">
            Anf. 189 ANNA STEELE (FP) replik:
          </note>
          <u who="unknown" xml:id="i-2d360a94b7e6e9c0-1" n="254f26dc">
            <seg n="1895dab1">
              Herr talman! Det kommer ingen ny lärarutbildning den närmaste
              tiden, utan vi får leva med den vi har. Kulturskolan ska arbeta
              tätt och nära med den vanliga skolan, och det hoppas jag ska utvecklas
              ännu mer. Vi behöver kulturskolan tillsammans med den vanliga
              skolan.
            </seg>
          </u>
          <note n="760fade1">
            Överläggningen var härmed avslutad.
          </note>
          <note n="18e47943">
            15 § Mediefrågor
          </note>
          <note n="8647f76a">
            Föredrogs
          </note>
          <note n="d27fd8b0">
            Anf. 190 GUNILLA CARLSSON i Hisings Backa (S):
          </note>
          <u who="unknown" xml:id="i-b57c0411e8418088-1" n="254f26dc">
            <seg n="d6b60959">
              Herr talman! Detta betänkande KrU4 är ett motionsbetänkande som
              handlar om mediefrågor eller rättare sagt om radio och tv i allmänhetens
              tjänst public service för det är de frågorna som motionerna har
              tagit upp.
            </seg>
            <seg n="11687d7d">
              Herr talman! Vi socialdemokrater vill ha ett kreativt Sverige
              med ett kulturliv som underhåller, ifrågasätter och ställer saker
              på sin spets. Kultur i alla dess former hjälper oss att vidga
              perspektiven, få nya tankar och nya idéer. Vi påverkas alla av
              kulturen men också av massmedierna i det samhälle vi lever i.
              Här ser vi socialdemokrater en oberoende och stark public service
              som en förutsättning för att det ska finnas en mångfald på mediemarknaden.
            </seg>
            <seg n="fb2b0197">
              När Sveriges riksdag under förra mandatperioden fattade beslut
              om radio och tv i allmänhetens tjänst var det inte ett blocköverskridande
              beslut. Den borgerliga regeringen valde att ha en icke-parlamentarisk
              utredning som grund för beslutet. Vi socialdemokrater beklagar
              detta.
            </seg>
            <seg n="ab61729f">
              Den public service-utredning som nu arbetar är inte heller parlamentarisk,
              utan det är en expertutredning. Det visar tydligt att den moderata
              kulturministern Lena Adelsohn Liljeroth inte ser den styrka som
              finns i att ha en stark politisk samsyn i det som rör public service-frågorna.
            </seg>
            <seg n="2275b24f">
              I direktiven till den nuvarande public service-utredningen sägs
              att man ska se till hela publikens behov och intressen. Det är
              viktigt att betona detta i public service-företagens verksamhet.
              Ett smalare utbud ger uttryck för en elitistisk syn på public
              service. Det ger mindre relevans och kan på sikt urholka public
              service-företagens legitimitet. Vi motsätter oss uppfattningen
              att public service är en kompletterande regulator på en kommersiell
              marknad. Vi menar att public service-företag med goda resurser
              är väsentliga för att upprätthålla god kvalitet på mediemarknaden.
            </seg>
            <seg n="51ba0e5f">
              Kanske, herr talman, inser regeringen tids nog att man är en
              minoritetsregering och förstår värdet av att ha en blocköverskridande
              politik när det gäller ett så viktigt område som public service.
            </seg>
            <seg n="5c21c167">
              I dagens betänkande har vi ett tillkännagivande till regeringen,
              och med det ett bifall till en socialdemokratisk motion som handlar
              om möjligheten för Sveriges Television att även fortsättningsvis
              använda sig av sponsring för att göra det möjligt att visa stora
              idrottsevenemang. Vi socialdemokrater är nämligen övertygade om
              att detta är vad svenska folket vill. De vill kunna se stora idrottsarrangemang
              i Sveriges Television. De tycker att det är härligt att följa
              sina idrottsstjärnors prestationer, heja på sina favoriter tillsammans
              med andra och följa tävlingarna med spänning. Men det ger också
              en möjlighet att ge en bild av Sveriges stora och rika idrottsliv.
            </seg>
            <seg n="05a164b2">
              Vi socialdemokrater anser att det är viktigt att regeringen startar
              en dialog om att VM och landslagens viktigaste matcher i våra
              nationalsporter samt OS kan sändas i fria tv-kanaler som den breda
              allmänheten faktiskt har tillgång till.
            </seg>
            <seg n="25e05699">
              Kulturministern, Lena Adelsohn Liljeroth, är ju en känd kritiker
              av sponsring i Sveriges Television. Hon har uttalat att hon vill
              förbjuda kommersiella samarbeten i public service som sponsring
              av stora sportevenemang. Reklam är i dag förbjudet i sändningstillståndet,
              men undantag görs för just sponsring.
            </seg>
            <seg n="3fe934d1">
              Med dagens tillkännagivande från ett enigt kulturutskott hoppas
              jag att kulturministern inser att det inte finns något stöd för
              den uppfattningen i Sveriges riksdag. Med dagens beslut eller
              nästa veckas beslut eftersom det är då vi voterar i kammaren är
              nu alla partier eniga om att SVT också i fortsättningen ska kunna
              sända attraktiva sportevenemang som förutsätter sponsring.
            </seg>
            <seg n="f303ed22">
              Sveriges Television och public service når nästan 100 procent
              av svenska folket och dessa människor har rätt att få se stora
              idrottsarrangemang utan att betala för extra kommersiella kanaler.
              Det tycker vi är en mycket bra byggsten i kulturens och idrottens
              allemansrätt. Långtifrån alla kan eller vill betala för ett kanalutbud
              utöver det som är public service.
            </seg>
            <seg n="06a63143">
              Herr talman! Vi välkomnar att regeringen har lyssnat på public
              service-företagens förslag om att öppna arkiven och göra det möjligt
              för alla att ta del av den skatt som deras programverksamhet utgör.
            </seg>
            <seg n="ab2fdfdf">
              Resursförstärkningen 2012 och 2013 för att digitalisera public
              service-företagens arkiv tycker vi socialdemokrater är bra, men
              vi konstaterar också att den långsiktiga finansieringen inte är
              löst.
            </seg>
            <seg n="7a036d85">
              Flera kostnader är inte engångskostnader utan löpande kostnader,
              till exempel lagring, distribution, tillgängliggörande, redaktionell
              bearbetning och rättighetskostnader. Vi ser en stor risk att detta
              kan komma att påverka företagens möjlighet till nyproduktion.
            </seg>
            <seg n="8b7e0ced">
              Rent principiellt tycker vi att det är problematiskt att regeringen
              inte väljer att ge public service-företagen en sådan finansiering
              att de självständigt kan hantera frågan.
            </seg>
            <seg n="01a4fcce">
              Vi konstaterar också att regeringen genom att anvisa särskilda
              medel för att tillgängliggöra arkiven faktiskt har godkänt denna
              verksamhet och att förhandsprövning inte blir aktuell. Vi anser
              att regeringen skyndsamt bör bereda dessa frågor och återkomma
              till riksdagen med svar.
            </seg>
            <seg n="6b10d8d1">
              Detta lyfter vi fram i reservation nr 2 i dagens betänkande.
            </seg>
            <seg n="f0f089e5">
              Att kunna titta på tv-program och lyssna på radio som är oberoende
              är ingen självklarhet. På många ställen i världen finns inte oberoende
              medier över huvud taget. Där har man inget annat val än att ta
              del av den bild som staten vill visa.
            </seg>
            <seg n="35b2de6a">
              SVT, Sveriges Radio och Utbildningsradion gör radio och tv för
              alla. Verksamheten bedrivs självständigt i förhållande till politiska,
              kommersiella och andra intressen i samhället. Detta ska vi vara
              rädda om och värna. Det är viktigt för demokratin.
            </seg>
            <seg n="4e8601c9">
              Herr talman! Jag ställer mig bakom samtliga socialdemokratiska
              reservationer, men för tids vinnande yrkar jag bifall bara till
              reservation nr 1.
            </seg>
          </u>
          <note type="speaker" n="ad6039cc">
            Anf. 191 TINA EHN (MP):
          </note>
          <u who="tina_ehn_aa733d" xml:id="i-faec27ee1ae720d2-1" n="0db1082a">
            <seg n="73466a7a">
              Herr talman! Kultur är en del av demokratin. I en demokrati anser
              vi att det behövs en public service som kan svara upp till att
              vara något som kritiskt granskar samhällets olika hörn, ger ett
              brett utbud till en hel befolkning och som är vad man kan anse
              oberoende.
            </seg>
            <seg n="dccf92b2">
              På många ställen i världen finns det inte oberoende medier över
              huvud taget. Där har man kanske inget annat val än att ta del
              av den bild som staten vill visa eller man kanske har medier som
              helt styrs av kommersiella intressen.
            </seg>
            <seg n="18c7d002">
              Flertalet av motionsyrkandena avstyrks med hänvisning till arbetet
              i Public service-kommittén som har i uppdrag att analysera förutsättningarna
              för radio och tv i allmänhetens tjänst och lämna förslag till
              förändringar som behöver göras inför nästa tillståndsperiod som
              inleds den 1 januari 2014.
            </seg>
            <seg n="78162df6">
              Regeringen har valt förfarandet att välja en public service-kommitté
              som inte har en bred politisk förankring, något som vi i Miljöpartiet
              ansett vara helt fel väg att gå. I stället för en bred parlamentarisk
              kommitté har man tillsatt en politisk referensgrupp. Denna politiska
              referensgrupp blir informerad. Det är stor skillnad på att bli
              informerad och att sitta med i ett förändringsarbete.
            </seg>
            <seg n="50ea53a3">
              Nu pågår ett intensivt arbete i Public service-kommittén. Vi
              hoppas att det är ett bra förslag som kommer ut av det.
            </seg>
            <seg n="103d1b78">
              Genom det här betänkandet föreslår i dag ett enigt kulturutskott
              ett tillkännagivande till regeringen om att SVT även fortsättningsvis
              ska ha möjlighet att sända attraktiva sportevenemang som förutsätter
              sponsring. Det möjliggör att viktigare sport- och idrottsevenemang
              blir tillgängliga för en bred publik.
            </seg>
            <seg n="815793c9">
              Det råder i Sveriges riksdag en uppfattning om att den finansieringsmodell
              som ska gälla för radio och tv i allmänhetens tjänst är utformad
              på ett sätt som gör att programföretagen kan upprätthålla största
              möjliga självständighet och oberoende gentemot staten och övriga
              maktsfärer. Den modell som tillämpas ska ha hög legitimitet hos
              allmänheten. Så är det fortfarande. Samtidigt pågår en diskussion
              på många håll i samhället om att modellen inte är rättvis, att
              den inte är modern och att den är kopplad till en apparat. Det
              är något som många anser inte är tidsenligt.
            </seg>
            <seg n="6e040322">
              Jag ska redovisa lite historia. Det infördes ett slags avgift
              för bruk av radioanläggning redan 1907. Redan under 1910- och
              1920-talet kunde man i Sverige lyssna på svensk och utländsk radio.
              Tv-licensen infördes 1956. Ända fram till slutet av 1970-talet
              fanns både tv- och radiolicens. År 1984 var tv-licensen 1 084
              kronor för en färg-tv. Hade man en svartvit tv betalade man 84
              kronor. Färgtillägget förändrades sedan. År 1992 var tv-licensen
              1 320 kronor, och 2012 är den 2 076 kronor, vilket den har varit
              i fyra år.
            </seg>
            <seg n="fd7d7362">
              Jag ska nu gå över till att säga något om den så kallade förhandsprövningen.
              I stället för att styra yttrandet inom public service genom grundlagarna
              och riksdagen har regeringen valt att styra genom ett införande
              av en förändring i anslagsvillkoren. Det är villkor som regeringen
              själv beslutar om. För att skydda oberoende och självständighet
              har vi ett system där public service inte är en statlig organisation
              som styrs direkt av regeringen. Om det ska ske stora förändringar
              måste man gå via riksdagen och sändningsvillkoren. Det ska fattas
              beslut i riksdagen, och de ska föregås av en prövning av om förändringen
              är förenlig med yttrandefrihetslagen och radio- och tv-lagen.
              Det är garantin.
            </seg>
            <seg n="05719150">
              När regeringen går via anslagsvillkoren och förändrar stort som
              smått och påverkar förutsättningarna för public service gör man
              en kringgående rörelse för att slippa riksdagens bedömning. Man
              kan inte tolka det på något annat sätt. Det är inte meningen att
              anslagsvillkoren ska användas på detta sätt.
            </seg>
            <seg n="d18d61e2">
              I paketet om förhandsgranskning finns en formulering om att de
              nya tjänsternas marknadspåverkan ska bedömas och behandlas av
              konkurrenterna. De ska sedan ge besked om de tycker att det påverkar
              deras förutsättningar och marknad. För oss är det ganska uppenbart
              att syftet är att påverka public service långsiktigt.
            </seg>
            <seg n="364435d7">
              Ska man genomföra förändringar som långsiktigt underminerar möjligheterna
              för public service att klara av sitt uppdrag som det ser ut i
              dag ska man gå genom riksdagen. Beslutet ska tas av riksdagen
              här i kammaren och helst av en bred majoritet så att vi inte ändrar
              grundläggande förutsättningar kortsiktigt.
            </seg>
            <seg n="77f98a25">
              Sammanfattningsvis anser vi att den av regeringen införda förhandsgranskningen
              av nya programtjänster inom public service kan och ska ifrågasättas
              ur flera perspektiv.
            </seg>
          </u>
          <note n="2f7d10e7">
            Jag yrkar bifall till reservation 1.
          </note>
          <note type="speaker" n="e5273d5a">
            Anf. 192 MATTIAS KARLSSON (SD):
          </note>
          <u who="mattias_karlsson_5d0f42" xml:id="i-f74b48c3e05fe955-1" n="09138f91">
            <seg n="d63c1b3d">
              Herr talman! Jag vill börja med att yrka bifall till Sverigedemokraternas
              reservation 3.
            </seg>
            <seg n="0aabe53a">
              Vi ska här behandla kulturutskottets betänkande om mediefrågor.
              Precis som förra året innehåller betänkandet ett stort antal motioner
              som rör den stora och viktiga frågan om finansieringen av radio
              och tv i allmänhetens tjänst.
            </seg>
            <seg n="e29cac4c">
              I den förra mediedebatten klargjorde jag att Sverigedemokraterna
              delar den numera ganska allmänt spridda uppfattningen att den
              tekniska utvecklingen på flera sätt har sprungit ifrån det nuvarande
              systemet. Vi har dock valt att vänta in resultatet från den public
              service-kommitté som nämns i betänkandet innan vi slutgiltigt
              bestämmer oss för vilken form som den framtida finansieringen
              ska ha.
            </seg>
            <seg n="49af999d">
              Herr talman! I en tid då många samlande symboler, traditioner
              och riter monteras ned och ifrågasätts har idrotten fått en närmast
              oöverträffad roll som skapare av nationell gemenskap över klass-
              och generationsgränser. Firandet av det svenska juniorlandslaget
              i ishockey är väl det färskaste exemplet på detta.
            </seg>
            <seg n="2bc398d1">
              En förutsättning för att idrotten ska kunna ha denna välgörande
              samhällseffekt är dock att hela befolkningen har möjlighet att
              följa våra landslag i stora internationella tävlingar.
            </seg>
            <seg n="fe13ad6b">
              Detta är den huvudsakliga orsaken till att vi sverigedemokrater
              ställer oss positiva till att SVT under reglerade former ska få
              använda sponsring som ett medel för att kunna hävda sig i konkurrensen
              om de allt dyrare sändningsrättigheterna till större idrottsevenemang
              där svenska idrottsmän och idrottskvinnor deltar.
            </seg>
            <seg n="5ee2a72e">
              Mot denna bakgrund är det naturligtvis mycket glädjande att ett
              enigt utskott, i strid med kulturministerns ambitioner, har beslutat
              att skicka ett tillkännagivande till regeringen om sponsringens
              fortsatta betydelse.
            </seg>
            <seg n="518ab93b">
              Som vanligt beklagar jag dock att processen som ledde fram till
              enigheten bakom tillkännagivandet visar att enigheten har mer
              att göra med borgerlig brasklappspolitik och mediestrategier än
              med en faktisk enighet och borgerligt ansvarstagande.
            </seg>
            <seg n="ff6ee639">
              Herr talman! Sverigedemokraterna har en reservation i detta betänkande
              som gäller vårt förslag om att via framtida sändningsvillkor ge
              public service ett uttalat uppdrag att levandegöra och bevara
              hela det svenska kulturarvet.
            </seg>
            <seg n="c6de5f78">
              I dag för exakt ett år sedan publicerades ett upprop och en debattartikel
              som undertecknades av bland andra ordföranden i Folkdansringen,
              av Sven Ahlbäck, professor i folkmusik vid Kungliga Musikhögskolan,
              av ordföranden i Sveriges Spelmäns Riksförbund, av chefen för
              Svenskt visarkiv, av ordföranden för Sveriges Dragspelares Riksförbund
              och av ordföranden för Riksförbundet för Folkmusik och Dans.
            </seg>
            <seg n="00db79e8">
              I detta upprop som var en protest mot mediernas styvmoderliga
              behandling av så kallad kvalitetsmusik och traditionell svensk
              dans och musik kunde man läsa bland annat följande:
            </seg>
            <seg n="be937986">
              Folkmusiken har knappt funnits där. Man får gå decennier tillbaka
              för att finna en bevakning värd namnet. Gammeldansmusiken och
              dragspelsmusiken är helt borta. Den folkliga dansen likaså. Varför
              visas bara utländska danser i svensk television?
            </seg>
            <seg n="adbe759b">
              Det finns naturligtvis ett rejält mått av ironi i det faktum
              att precis samma organisationer som strax efter riksdagsvalet
              stod utanför Riksdagshuset och demonstrerade mot mig och Sverigedemokraterna
              på grund av att vi hade dristat oss till att säga att det faktiskt
              finns en svensk folklig kultur och att denna bör värnas och prioriteras
              bara ett drygt år senare startade ett upprop där man uttryckte
              frustration över att bland annat public service systematiskt prioriterar
              utländska kulturyttringar på bekostnad av svenska. Jag väljer
              dock att ha överseende med detta smått schizofrena beteende.
            </seg>
            <seg n="530dc696">
              Visst är uppropstexten något tillspetsad såsom uppropstexter
              brukar vara, men jag tycker ändå att den rymmer flera grova korn
              av sanning.
            </seg>
            <seg n="b165e743">
              En etnologisk studie vid Göteborgs universitet 2006 visade till
              exempel att den kubanska salsan får betydligt större utrymme i
              svenska medier än den svenska polskan. Detta är ett mönster som
              gäller betydligt fler områden än bara dans och musik.
            </seg>
            <seg n="94e6ac80">
              Visst är det glädjande att public service i de nuvarande sändningsvillkoren
              åläggs att värna om det svenska språket och om den nordiska kulturgemenskapen?
            </seg>
            <seg n="43019b4e">
              Visst är det glädjande att regeringen har avsatt resurser för
              en digitalisering och för att tillgängliggöra delar av programarkiven,
              även om vi gärna hade sett att en digitalisering av grammofonarkivets
              äldre samlingar också hade funnits med och att det avsatts pengar
              för detta?
            </seg>
            <seg n="3bbb5fd0">
              Visst är det glädjande att public service tar ett mycket större
              ansvar för kulturarvet än vad de kommersiella kanalerna gör?
            </seg>
            <seg n="54c9c85e">
              Detta betyder dock inte att den nuvarande situationen är tillfredsställande.
              Som bland annat det nämnda uppropet visar finns det betydande
              utrymme för förbättringar. Vi anser att public services hela verksamhet
              bör genomsyras av ett samlat ansvar för det svenska kulturarvet.
              Vi tycker att vi ska låta oss inspireras av vårt grannland Danmark
              genom att tillkännage för regeringen att ansvaret för det nationella
              kulturarvet bör skrivas in i framtida sändningsvillkor.
            </seg>
          </u>
          <note type="speaker" n="312b2c33">
            Anf. 193 SIV HOLMA (V):
          </note>
          <u who="siv_holma_e183cc" xml:id="i-401b3d4cef3b1707-0" n="58511225">
            <seg n="f8d01c6d">
              Herr talman! Mediefrågor som kulturutskottet behandlar begränsas
              till public service, det vill säga radio och tv i allmänhetens
              tjänst. Övriga mediefrågor behandlas av konstitutionsutskottet.
            </seg>
            <seg n="cd6db7c4">
              Jag vill börja med att instämma i mycket av det som utskottsordföranden
              Gunilla Carlsson i Hisings Backa från Socialdemokraterna och Tina
              Ehn från Miljöpartiet har sagt i sina anföranden.
            </seg>
            <seg n="23d70f2b">
              Herr talman! Till uppdragen för public service hör förutom tillgänglighet
              även begreppet kvalitet. Det är självklart att inte en programtyp
              eller genre i sig kan definieras som bättre eller sämre. Underhållning
              kan vara såväl svindlande djup som platt och populistisk. Kulturprogram
              är per definition inte smalare än direktsänd galopp och så vidare.
            </seg>
            <seg n="ac21aacc">
              Men det som public service bör stå för är omsorgsfullt gjorda
              program med tanke på de resurser som finns och som ska finnas
              genom de inbetalda tv-avgifterna. Där går en skiljelinje mellan
              public service och kommersiella kanaler kvalitet kontra lönsamhet.
            </seg>
            <seg n="d2a3f5ce">
              Herr talman! Det pågår ett arbete i Public service-kommittén
              som ska analysera förutsättningarna för radio och tv i allmänhetens
              tjänst och lämna förslag till de förändringar som behöver göras
              inför nästa tillståndsperiod som börjar den 1 januari 2014. Uppdraget
              ska redovisas senast den 1 september i år, 2012.
            </seg>
            <seg n="5422a1ff">
              Kulturministern har infört en utredningsordning som går ut på
              att hålla folkvalda vid sidan av. Före alliansregeringens entré
              i Rosenbad hade vi parlamentariska kommittéer som utredde public
              service. Det var kommittéer där de folkvalda var fullvärdiga ledamöter
              och där folkvalda aktivt kunde följa och delta i utredningsarbetet.
              Numera placerar kulturministern de folkvalda i något som kallas
              för referensgrupp. De folkvalda förpassas alltså upp på läktarplatserna.
              Där kan de åse det utredningsarbete som experter direkt utvalda
              av kulturministern har utfört.
            </seg>
            <seg n="56fad279">
              Herr talman! Senast vi hade en parlamentarisk public service-kommitté
              var inför tillståndsperioden som startade 2006 och som skulle
              pågå till 2012. Ibland kan jag inte låta bli att förundras över
              att vi under alliansregeringens maktinnehav redan är inne på den
              andra public service-utredningen. Man kan naturligtvis ställa
              frågan: Varför genomför de borgerliga partierna dessa hugskott
              på radio och tv i allmänhetens tjänst? Konspiratoriskt kan man
              tänka sig att det är ett sätt att hålla nageln i ögat på public
              service-bolagen, kanske för att allianspartierna inte ska bli
              ofördelaktigt behandlade. Vi minns Agenda som lade upp partiledardebatten
              på ett sådant sätt att två av oppositionspartierna kände sig obekväma
              med upplägget. Vi minns också ett antal gånger när man ställt
              in debatter mellan alliansregeringens företrädare och oppositionens
              efter att den förstnämnda gruppen vägrat ta debatten med oppositionen.
            </seg>
            <seg n="5ce02f51">
              Herr talman! När jag låter bli att tänka så där konspiratoriska
              tankar återstår förklaringen i kulturministerns sätt att se på
              public service. Hon har beskrivit radio och tv i allmänhetens
              tjänst som statens nyheter. Kulturministern driver på förslag
              som att smalna av Sveriges Television och Sveriges Radio till
              att enbart producera nyheter och sådana program som inte har en
              naturlig avsättning på marknaden. Alliansregeringen värnar marknadens
              frihet före medborgarnas. Det är därför man vill förhandspröva
              nya tjänster inom public service.
            </seg>
            <seg n="4fbb3abc">
              Jag yrkar bifall till reservation 1, som de tre partierna Vänsterpartiet,
              Miljöpartiet och Socialdemokraterna står bakom. Där utvecklar
              vi vår kritik mot att det i den moderatledda regeringens anslagsvillkor
              finns en formulering om att nya tjänsters marknadspåverkan ska
              bedömas och behandlas av konkurrenterna. De ska ge besked om de
              tycker att de nya tjänsterna påverkar deras förutsättningar på
              marknaden. För oss som på riktigt värnar public service-tanken
              är detta främmande. Det går på tvärs mot att värna public services
              självständighet och oberoende ställning.
            </seg>
            <seg n="91c6d1db">
              Herr talman! Vi som värnar public service-idén på riktigt anser
              att den inte ska uppträda som, med kulturministerns ord, statens
              röst. Den ska vara självständig och oberoende och granska maktutövare
              samt ge oss en neutral nyhetsförmedling och en plattform för såväl
              folkbildning som kultur, idrott och fri debatt. Principen om så
              kallad armslängds avstånd mellan politiken och radio- och tv-kanalerna
              är grundläggande.
            </seg>
            <seg n="65fec335">
              I denna helhetssyn ingår nuvarande avgiftssystem. Om detta flyttas
              till statsbudgetens inkomstsida bäddar det för finansministrar
              att vara klåfingriga, oavsett vilka utfästelser man gör. Vi minns
              och lär oss av erfarenheten från 2006 års beslut om public services
              tillståndsperiod och avtal. Före valet var alla partier för ett
              sexårigt avtal, och en stor majoritet ställde sig bakom villkoren
              i avtalet. Efter valet sade man upp alltihop i förhandlingarna
              om en ny regeringskonstellation. Vi måste ta det säkra för det
              osäkra och se till att vi behåller det avgiftssystem vi har, av
              demokratiska skäl och av yttrandefrihetsskäl.
            </seg>
            <seg n="28df1b8e">
              Herr talman! Jag yrkar bifall också till reservation 2 om digitalisering
              av public service-företagens arkiv. Kulturministerns resursförstärkning
              2012 och 2013 för att digitalisera arkiven var bra, men det gav
              ingen långsiktigt hållbar finansiering. Man löser inte digitaliseringen
              med engångsförstärkningar. Principiellt är det enda raka att ge
              public service-företagen en höjd generell finansiering där de
              självständigt kan hantera genomförandeprocessen med att digitalisera
              arkiven.
            </seg>
            <seg n="7735574b">
              Herr talman! Avslutningsvis vill jag bara lyfta frågan om finsk
              tv, som jag har varit aktiv i under många år. Jag måste än en
              gång uttrycka mitt och Vänsterpartiets stora missnöje med att
              nuvarande system diskriminerar de finskspråkiga förvaltningsområdena
              i framför allt norra delen av landet. Det nuvarande finskspråkiga
              sändningsområdet omfattar Storstockholm, Uppsala och Västerås.
              Enligt regeringen är alltså det viktigaste att de finsktalande
              i dessa kommuner avgiftsfritt kan se en finsk kanal övriga landsdelar
              får klara sig bäst de kan. I gamla förvaltningsområden måste finskspråkiga
              själva betala tv-operatörer om de ska ha samma möjlighet som finfolket
              i Storstockholm, Uppsala och Västerås.
            </seg>
            <seg n="5bdc58c5">
              Detta, herr talman, är ett stort svek framför allt gentemot den
              äldre finsktalande befolkningen som bor i andra delar av landet
              än Storstockholm, Uppsala och Västerås.
            </seg>
          </u>
          <note n="3e9a9356">
            I detta anförande instämde Bengt Berg (V).
          </note>
          <note type="speaker" n="828faeb0">
            Anf. 194 MATTIAS KARLSSON (SD) replik:
          </note>
          <u who="mattias_karlsson_5d0f42" xml:id="i-f74b48c3e05fe955-2" n="09138f91">
            <seg n="da084d75">
              Herr talman! Tack, Siv Holma, för ett fascinerande anförande!
              Jag begärde egentligen mest ordet för att få ett klargörande.
              Vi har ett skrivet protokoll, men jag ville ändå bara försäkra
              mig om att jag uppfattade saken rätt.
            </seg>
            <seg n="68fd53c8">
              Som jag uppfattade det menade du att den borgerliga regeringen
              tillsätter public service-utredningar för att pressa public service-bolagen
              att behandla den borgerliga regeringen på ett mer fördelaktigt
              sätt än oppositionen. Public service-bolagen har då svarat på
              denna utpressning genom att placera Vänsterpartiets och Socialdemokraternas
              partiledare jämte min partiledare. Det skulle alltså någonstans
              i uträkningen ingå att ni hellre skulle välja att avstå från att
              delta i en debatt där man frågar ut regeringen och ställer regeringen
              till svars för de misstag som den har gjort än att stå jämte min
              partiledare.
            </seg>
            <seg n="fd9b25ff">
              Är det korrekt uppfattat, och är det i så fall din personliga
              uppfattning eller Vänsterpartiets uppfattning av verkligheten?
            </seg>
          </u>
          <note type="speaker" n="a771a146">
            Anf. 195 SIV HOLMA (V) replik:
          </note>
          <u who="siv_holma_e183cc" xml:id="i-401b3d4cef3b1707-1" n="58511225">
            <seg n="29809289">
              Herr talman! Det är inte korrekt uppfattat. Det var en beskrivning
              av de konspiratoriska tankegångar jag kan få när det så ofta tillsätts
              public service-utredningar där vi folkvalda inte ens kan vara
              med på samma sätt som tidigare. Utan att vara alltför otydlig
              kan jag säga att vi om man hade gått på de sexåriga avtal man
              var överens om 2006 inte hade behövt två utan bara en public service-utredning.
              När det gäller att ha fingret i ögat på public service-företagen
              är det egentligen bara de som kan svara på om det har blivit några
              förändringar, men den misstanke jag beskriver finns där.
            </seg>
            <seg n="f7f8c7a9">
              Jag tycker naturligtvis att alla partiledare, även Sverigedemokraternas,
              ska vara med i public services program och diskutera de olika
              partiernas frågor. I det här fallet var det budgeten. Det var
              dock ett upplägg där jag uppfattade det som att två partier faktiskt
              kände sig obekväma. Det var väl inte på grund av Sverigedemokraternas
              partiledare i sig utan hur man lade upp det hela. Där hade man
              säkert kunnat hitta en lösning om man hade velat lyssna på alla
              parter.
            </seg>
            <seg n="364f4df4">
              Jag tycker att det är väldigt viktigt jag vill poängtera det
              att alla riksdagens politiska partier ska ha möjlighet att uttrycka
              sina åsikter. Det tycker jag är oerhört viktigt och grundläggande
              i en demokrati.
            </seg>
          </u>
          <note type="speaker" n="d1f62d88">
            Anf. 196 MATTIAS KARLSSON (SD) replik:
          </note>
          <u who="mattias_karlsson_5d0f42" xml:id="i-f74b48c3e05fe955-3" n="09138f91">
            <seg n="6569347b">
              Herr talman! Jag tackar för det sistnämnda. Jag uppskattar erkännandet
              och hoppas att du kan föra det vidare till ditt ungdomsförbund
              också, Siv Holma, så att vi slipper se dem stå och skrika och
              kasta saker på oss nästa gång vi har torgmöte.
            </seg>
            <seg n="fe1909df">
              För att återgå till själva sakfrågan: Är det alltså så att det
              scenario jag beskrev är en misstanke du har som du valde att ta
              upp i ditt anförande här men egentligen inte tror på? Är det korrekt
              uppfattat?
            </seg>
          </u>
          <note type="speaker" n="5d6b4bb4">
            Anf. 197 SIV HOLMA (V) replik:
          </note>
          <u who="siv_holma_e183cc" xml:id="i-401b3d4cef3b1707-2" n="58511225">
            <seg n="c774269e">
              Herr talman! Jag förstår att det har satt i gång många tankar
              hos Mattias Karlsson, men jag använde uttrycket konspiratoriska
              tankegångar. Då innebär det inte att det per definition är fakta.
              Jag uttryckte farhågor, och det är dessa farhågor som är viktiga
              att bemöta på ett korrekt sätt så att man har den legitimitet
              public service faktiskt har i landet att alla människor litar
              på public service oavsett vilken politisk färg personen eller
              regeringen har. Men när sådana saker uppstår som jag nu tog upp
              skadas trovärdigheten.
            </seg>
            <seg n="dc104897">
              Det här är ett ansvar inte bara för oss i oppositionen utan också
              för regeringen. Samtidigt är det något som public service måste
              känna ett gensvar för. Jag tog upp detta för att beskriva i vilken
              riktning farhågorna kan gå.
            </seg>
          </u>
          <note type="speaker" n="d80c9ccc">
            Anf. 198 GUSTAF HOFFSTEDT (M):
          </note>
          <u who="gustaf_hoffstedt_4f8325" xml:id="i-4c6c3c773a17d14c-0" n="3e2c4756">
            <seg n="bb32eb1b">
              Herr talman! Det är med stor spänning som jag nu har suttit och
              lyssnat på den diskussion som här har varit och de konspirationsteorier
              som uppenbarligen råder här i kammaren.
            </seg>
            <seg n="c7b9efdd">
              Låt mig börja med Public service-kommittén. Vi som är förtroendevalda
              riksdagsledamöter har avstämningsmöten med Public service-kommittén.
              Jag uppfattar samtalen där som förtroendefulla och att Public
              service-kommitténs ledamöter är väldigt lyhörda för de förtroendevaldas
              synpunkter.
            </seg>
            <seg n="77053330">
              Herr talman! Så här inledningsvis skulle jag naturligtvis vilja
              yrka bifall till kulturutskottets förslag och givetvis yrka avslag
              på reservationerna. Jag skulle också inledningsvis vilja hälsa
              utskottets nyvalde ordförande välkommen. Jag ser fram emot en
              bra debatt i kväll och också vid senare tillfällen.
            </seg>
            <seg n="9aff0e49">
              Det är glädjande att vi enbart, herr talman, debatterar public
              service här. Det kan delvis ha att göra med hur utskottens ansvarsområden
              är fördelade, men jag tror inte att det är hela skälet till att
              vi enbart debatterar public service. Det är också så att vi har
              en grundläggande yttrandefrihet i Sverige som gör att det är nästan
              onödigt att debattera och diskutera någonting annat än just public
              service.
            </seg>
            <seg n="a2a479ba">
              Uppemot hälften av världens länder är diktaturer med mycket begränsad
              yttrandefrihet. Men vi kan också konstatera att bland våra demokratiska
              vänner är det oroliga vindar som blåser. Vi ser det i Sydafrika,
              där det har diskuterats fängelsestraff på uppemot 25 år för den
              som avslöjar korruption och där det enbart är det statliga tv-bolaget
              som får varna för oväder. En privat meteorolog som gör det riskerar
              att bli bestraffad. Vi har också sett hot om bestraffning om man
              gör karikatyrer över politiker och andra människor. Och en mer
              närliggande medlem av Europeiska unionen, Ungern, har också tagit
              steg som verkligen inger oro.
            </seg>
            <seg n="7fcee787">
              Här i kväll debatterar vi, herr talman, enbart public service.
              Av de motioner som vi har att behandla handlar över hälften om
              hur vi i framtiden ska finansiera public service. Det är en diskussion
              som jag verkligen välkomnar, för jag tror att vi alla i kammaren
              slår vakt om public services unika värde. Då är det också otroligt
              viktigt att finansieringen har legitimitet och hållbarhet. Det
              har den inte i dag. Det är en finansiering som bygger på ett slags
              apparatskatt. Det spelar ingen roll, herr talman, ens om apparaten
              är trasig. Man ska betala likafullt. Om man i stället tittar på
              SVT Play eller använder sin smarta mobiltelefon är den mediekonsumtionen
              av public service helt avgiftsfri. Så kan det naturligtvis inte
              vara. Den legitimiteten är fullständigt på väg att gå förlorad.
            </seg>
            <seg n="03402bdd">
              Dagens finansiering är dessutom ett väldigt dyrt system för att
              få in de viktiga medlen till public service. Om vi skulle hitta
              en annan modell via skattsedeln men ändå frikopplad från den övriga
              statsbudgeten, för att slå fast oberoendet från staten, skulle
              det frigöra flera tiotals miljoner pengar som inte skulle gå in
              i statsbudgeten utan pengar som skulle användas till public services
              programutbud för ännu fler och ännu bättre program.
            </seg>
            <seg n="69b93f80">
              I dagens finansiering finns det dessutom en grad av kollektiv
              finansiering. Det är inte så att enskilda människor finansierar
              public service, utan man klumpar ihop människor i kollektiv eller
              hushåll, som det då kallas. Det är ett ganska otidsenligt sätt
              att nalkas finansiering, och det är alldeles uppenbart att de
              ensamhushåll som ofta har en knackig ekonomi redan från början
              inte precis gagnas av ett sådant system.
            </seg>
            <seg n="9c85049a">
              Därför hoppas jag att den här diskussionen ska kunna fortsätta.
              Det är glädjande att kunna konstatera att det är ett enigt utskott
              och en hög ambition bland utskottets partier att lyckas förändra
              detta område.
            </seg>
            <seg n="a9e7e92c">
              Herr talman! Jag tänkte hålla ett kort anförande här. Just eftersom
              demokratin och yttrandefriheten fungerar så väl är det för mig
              särskilt viktigt att poängtera vikten av en ny form av public
              service-finansiering.
            </seg>
          </u>
          <note type="speaker" n="375f5197">
            Anf. 199 ANNA STEELE (FP):
          </note>
          <u who="unknown" xml:id="i-b77c459d77621889-14" n="254f26dc">
            <seg n="7b63a447">
              Herr talman! Fredsdagen 1945 sände Sveriges Radio ett klassiskt
              reportage från Kungsgatan. Med inlevelse berättades om firandet
              av att det stora kriget nu var över. Journalisten hette Gunnar
              Helén, och han blev senare partiledare för Folkpartiet.
            </seg>
            <seg n="760c32be">
              Jag skulle vilja påstå att ända sedan Heléns dagar har mediepolitiken
              varit en prioriterad fråga för Folkpartiet, dels därför att det
              behövs förnyelse av politiken, dels därför att medier spelar en
              så avgörande roll i en demokrati. Under lång tid var den liberala
              mediepolitikens främsta mål att öka mångfalden och släppa loss
              privata medier också inom radio och tv.
            </seg>
            <seg n="1dbeaaae">
              Det är svårt att minnas i dag hur det en gång var. Men minns
              när SVT var ensamt och programmen började först kl. 17. Minns
              hur man jagade privatradiosändare. Minns upprördheten när TV4
              bröt monopolet. Minns hur unga människor låg uppe till sent på
              kvällen för att lyssna på radio Luxemburgs sändningar med den
              senaste musiken framburen av dåliga radiovågor. Det är inte länge
              sedan.
            </seg>
            <seg n="399fa3a6">
              År 1992 lade dåvarande kulturminister, folkpartisten Birgit Friggebo,
              fram en promemoria om regler och villkor för privatradio. Promemorian
              föreslog att så många frekvenser som det bara var möjligt skulle
              frigöras i alla städer där det fanns intresse, minst tio i Helsingfors,
              Göteborg och Malmö. Där skulle de som ville kunna bjuda på en
              frekvens för att sända lokala program. Marknaden skulle sköta
              resten. Riktigt så blev det inte, men monopolet var brutet. Mångfald
              välkomnades.
            </seg>
            <seg n="82fc8968">
              Världen har förändrats. Medielandskapet har förändrats. Därmed
              blir också frågorna något annorlunda.
            </seg>
            <seg n="86d73026">
              Också i dag vårdar Folkpartiet mångfalden. Till exempel vill
              vi nu se fortsatta sänkningar av koncessionsavgifter.
            </seg>
            <seg n="931e6a0c">
              Men det är viktigt att också se de nya utmaningarna. Runt 14
              procent av befolkningen i Sverige är i dag vad forskarna kallar
              news avoiders, det vill säga de gör allt för att undvika nyheter
              och samhällsprogram i tidningar, på radio, tv och internet.
            </seg>
            <seg n="0cdbbd01">
              Fragmentiseringen och den frivilliga segmentiseringen ökar. Det
              innebär i sig också en ökad svårighet att föra ett gemensamt demokratiskt
              samtal. Lösningen är inte att minska mångfalden, men vi måste
              fundera en del kring hur demokratin fungerar, hur samtalet förs.
            </seg>
            <seg n="87a84a3d">
              Folkpartiet landar i att den privata radion och tv:n ska ha fortsatt
              bra villkor och dessutom bättre villkor. Men vi tycker också att
              public service-företagen framgent ska ha ett brett uppdrag och
              nå många. Det är ingen omöjlig ekvation; det går att nå båda målen.
            </seg>
            <seg n="c7ebf5be">
              Det går inte att definiera vad SVT inte ska göra. Det är bättre
              att säga att det ska finnas kvalitet och relevans i allt de gör,
              och gärna bättre uppföljning.
            </seg>
            <seg n="b7754634">
              I detta betänkande behandlas flera motioner. Jag tycker att många
              av dem är mycket bra. Det behövs ökade insatser för digitalisering.
              Det behövs en ny finansieringsform eftersom det gamla sättet att
              koppla tv-avgiften till innehav av tv-apparat blir alltmer förändrad.
              Det behövs mer tv för minoriteter, mer kultur i public service
              etcetera.
            </seg>
            <seg n="cf76383c">
              Allt detta och mycket mer diskuteras nu i den stora Public service-utredningen.
              Det vore oklokt att nu fatta beslut om hur nästa tillståndsperiod
              ska se ut. Därför yrkar jag bifall till förslaget i betänkandet
              i sin helhet.
            </seg>
            <seg n="58174dab">
              I betänkandet lyfts också frågan om SVT:s möjlighet att sända
              attraktiva sportevenemang. Ett enigt utskott understryker vikten
              av att den frågan finns med i den fortsatta processen. Så kommer
              det också att bli. Det är tydigt att Public service-utredningen
              tittar på denna fråga. Det slogs fast redan i regeringens direktiv
              till utredningen.
            </seg>
            <seg n="2c3eb54a">
              Så här står det i direktivet om sponsring: Kommittén ska lämna
              förslag på hur oberoendet från kommersiella aktörer kan stärkas
              ytterligare, till exempel genom en ökad öppenhet och tydlighet
              avseende sponsring, produktplaceringar och andra kommersiella
              samarbeten. Däri ingår att utvärdera de nya regler för indirekt
              sponsring som infördes 2010. Kommittén ska i detta arbete överväga
              eventuella förändringar samtidigt som programföretagen även i
              fortsättningen ska kunna tillhandahålla ett brett utbud, vilket
              även inkluderar större evenemang inom sport, kultur och underhållning.
            </seg>
            <seg n="44df229d">
              Utredningen lägger fram sitt betänkande i september. Därefter
              påbörjas den politiska beredningen om kommande sändningstillstånd,
              och frågan om sponsring och möjligheten att sända större sportevenemang
              kommer naturligtvis att finnas med i den diskussionen.
            </seg>
            <seg n="7697e72f">
              Men jag att tror det är viktigt att vi inte bara fastnar i en
              sådan diskussion. Mediepolitiken är större än så. Jag yrkar bifall
              till utskottets förslag.
            </seg>
          </u>
          <note type="speaker" n="4e4327d7">
            Anf. 200 PER LODENIUS (C):
          </note>
          <u who="per_lodenius_2b9bcf" xml:id="i-97b59b9e928456c3-3" n="61810ac6">
            <seg n="7a999cc1">
              Herr talman! Centerpartiet värnar en stark public service med
              en mångfald av olika programtyper där högkvalitativa samhälls-
              och kulturprogram har en självklar plats i utbudet, liksom sportsändningar
              och breda underhållningsprogram. Varför då, kan man kanske fråga
              sig. Jo, om uppdraget för public service skulle snävas av och
              man inom public service enbart skulle tillåtas att sända smala
              program, om vi nu ska använda det uttrycket, de program som andra
              aktörer på mediemarknaden inte vill, kan eller anser sig ha råd
              att sända så skulle med stor sannolikhet färre än i dag ta del
              av public services utbud. Det skulle i sin tur innebära att public
              services folkbildningsuppdrag inte skulle gå att uppfylla på ett
              bra sätt.
            </seg>
            <seg n="592e07a2">
              Sponsringsintäkter kan vara avgörande för att man ska ha möjlighet
              att sända större sportevenemang som exempelvis OS eller fotbolls-VM.
              Därför är det viktigt att möjligheten till sponsring inom public
              service finns kvar.
            </seg>
            <seg n="e9b249d0">
              Ur ett demokratiperspektiv är det viktigt att så många som möjligt
              har tillgång till men också faktiskt tar del av utbudet i public
              service-kanalerna. Yttrandefrihet och tillgång till fördjupande
              journalistik är grundläggande för en fungerande demokrati. Idén
              med public service är att det ska vara oberoende, både politiskt
              och kommersiellt. Det gör att public service har en speciell betydelse
              ur demokratisynpunkt.
            </seg>
            <seg n="1cf4c229">
              Många kommersiella medier tar också ett stort ansvar för granskningen
              av makten och det demokratiska samtalet i stort. Men tyvärr är
              det svårt att få lönsamhet för fördjupande journalistik på stora
              delar av mediemarknaden. Den granskande journalistik som sker
              inom public service har därför en stor betydelse för att belysa
              hur samhället fungerar. Men då är det också viktigt att många
              tittar på och hittar till public service-kanalerna. Lösningen
              är alltså inte att avlöva public service. I stället måste vi värna
              den verksamhet som finns med sitt breda uppdrag. Den skapar, som
              sagt var, en grund för en granskande journalistik som är av största
              vikt i vårt samhälle.
            </seg>
            <seg n="fa21ee18">
              Samtidigt måste vi konstatera att det är viktigt att de privata
              och kommersiella radio- och tv-företagen har möjlighet att verka
              på en fungerande marknad med långsiktiga och goda villkor. Den
              mindre gråzon som finns i förhållande till public service när
              det gäller sponsorintäkter för större evenemang tycker jag är
              rimlig att hantera i förhållande till vad den faktiskt ger tillbaka.
            </seg>
            <seg n="5f4de845">
              Herr talman! Många tar också upp finansieringen av public service
              här. Vi kan konstatera att en finansiering som är stabil och förutsägbar
              över tiden är grunden för en oberoende radio och tv i allmänhetens
              tjänst även i framtiden. Det är inte rimligt att på sikt finansiera
              public service med dagens tv-avgiftssystem. Alternativet med en
              skattefinansiering har också sina komplikationer. Det finns en
              risk att oberoendet för public service undermineras om anslaget
              bestäms politiskt inom den ordinarie statsbudgeten. Då kan det
              faktiskt uppfattas, kanske lite konspiratoriskt, som om politiken
              styr tillgången till resurser efter vad man för tillfället tycker
              om programproduktionen. Det finns andra modeller.
            </seg>
            <seg n="5027236a">
              På sikt är det inte rimligt att koppla tv-avgiften till hushållet
              när mottagningsapparaten kan vara tv:n i vardagsrummet men lika
              gärna datorn på jobbet eller mobiltelefonen. Teknikutvecklingen
              har helt enkelt gjort dagens modell omodern. I stället kan man
              exempelvis ta ut en public service-avgift eller en medieavgift.
              Det är viktigt att vi fortsätter den här diskussionen för att
              finna en lösning på hur vi i framtiden ska finansiera en fristående
              public service.
            </seg>
          </u>
          <note n="04c91664">
            Herr talman! Jag vill med detta yrka bifall till utskottets förslag
            och avslag på reservationerna.
          </note>
          <note type="speaker" n="5b13c273">
            Anf. 201 ANDREAS CARLSON (KD):
          </note>
          <u who="unknown" xml:id="i-b77c459d77621889-15" n="254f26dc">
            <seg n="216e56c9">
              Herr talman! Den sexåriga flickan Lisa veckade sin panna, tittade
              bekymrat på sin pappa och sade: Men, pappa, om ni inte hade dator
              när du var liten, hur kom ni då in på internet?
            </seg>
            <seg n="22ab630b">
              Det är en relevant fråga i vårt medielandskap i dag där den tekniska
              utvecklingen har revolutionerat sättet som vi alla konsumerar
              medier på. Låt oss leka med tanken att vi skulle ha en kristallkula
              här på onsdagskvällen i Sverige riksdag och se in i framtiden.
              Hur kommer morgondagens tv-tittare att titta på tv? Hur kommer
              morgondagens radiolyssnare att ta del av public services utbud?
              Hur ser en tv-apparat ut år 2020?
            </seg>
            <seg n="2e0c1c3f">
              Det är inte så många år dit, kanske alla riksdagens församlade
              ledamöter tänker, men när vi pratar om it-utveckling och teknikutveckling
              är åtta år flera generationer. Tittar vi tillbaka åtta år i tiden
              fanns inte smarta telefoner och Facebook. Vad finns om åtta år?
              Redan i dag kan vi titta på tv i mobilen, på läsplattan och på
              datorn. Redan i dag är det ytterst rimligt att ifrågasätta att
              själva tv-innehavet, innehavet av en mottagare, ska vara det som
              kvalificerar oss för att betala tv-licens. Hur ska det då vara
              om åtta år? Det vet vi inte i dag, men den nya tillståndsperioden
              för public service, som kommittén nu utreder och tar fram förslag
              till, ska sträcka sig fram till år 2020. För ett brett public
              service i framtiden är det avgörande att vi har en finansieringsmodell
              som har hög legitimitet och är effektiv.
            </seg>
            <seg n="e1597883">
              Att politiken ska hålla samma takt som utvecklingen är, tror
              jag, för mycket begärt, men politiken bör vara teknikneutral.
              Vi måste inse att det system som vi har i dag är under upplösning.
              Som vi har hört i debatten jag tror att det var Tina Ehn som nämnde
              det har vi haft dagens avgift sedan 5060 år tillbaka i tiden.
              Då såg mediemarknaden och sättet vi konsumerade medier ut på ett
              ganska, för att inte säga väldigt, annorlunda sätt. Det fanns
              få radiokanaler och en tv-kanal i ett mediemonopol. Kartan har
              förändrats. Därför tycker jag och Kristdemokraterna att tv-licensen
              är mossig och orättvis, och det är vi inte ensamma om att tycka.
            </seg>
            <seg n="6245e4e5">
              I en undersökning i novemberbarometern frågade Medieakademin
              hur public service bör finansieras i framtiden. 3 procent hade
              ingen uppfattning. 8 procent tyckte att en skattefinansierad public
              service var ett mycket dåligt förslag. 9 procent tyckte att det
              var ett ganska dåligt förslag. Men 37 procent tyckte att det var
              ett mycket bra förslag. 30 procent tyckte att det var ett ganska
              bra förslag.
            </seg>
            <seg n="b5efb223">
              Kristdemokraterna tycker inte att en skattefinansiering i dess
              rätta form, det vill säga rakt på skatten och rakt in i budgeten,
              är den rätta vägen att gå. Vi vill säkra public services oberoende
              och självständighet och förordar därför en modell av public service-avgift
              som tas in via skattesedeln men som går vid sidan av statsbudgeten.
            </seg>
            <seg n="5d26d7ef">
              Jag tillhör en generation som ständigt är uppkopplad. Jag ägde
              faktiskt inte en tv till för ett år sedan. Då köpte jag min första
              tv. Före det hade jag tittat på tv i mobilen, lyssnat på radio
              via dator och konsumerat public service på en massa olika sätt,
              men jag hade inte betalat en spänn för det. Det var ett erkännande.
              Jag har suttit i riksdagen utan att betala tv-licens.
            </seg>
            <seg n="cfb62f08">
              Förra året fattade riksdagen beslut om att det finns anledning
              att diskutera olika alternativ för att finansiera radio och tv
              i allmänhetens tjänst. Ett enigt kulturutskott konstaterade då
              i betänkandet att vi måste ta hänsyn till den tekniska utvecklingen.
              Därför fick också Public service-kommittén det uppdrag den har
              att ta fram förslag på en finansieringsmodell som är ändamålsenlig
              och bra för framtiden.
            </seg>
            <seg n="755a3b2f">
              De utreder just nu flera olika modeller. Jag har redan avslöjat
              vad Kristdemokraterna förordar. Om det förslaget skulle gå igenom
              skulle pengarna tas in via Skatteverket i stället för via Radiotjänst.
              Kostnaderna för att kontrollera att folk i dag betalar sin tv-avgift
              uppgår till 164 miljoner kronor om året.
            </seg>
            <seg n="ce639b17">
              Det kan ju tyckas som en droppe i havet när det är 7 miljarder
              som samlas in, men 164 miljoner kronor är ungefär fyra gånger
              mer än vad SVT tar emot i sponsring varje år. Det motsvarar ungefär
              tio lokalradiostationer. Man behöver inte vara professor i matematik
              för att räkna ut att 10 procent för så stor andel är det som smiter
              från att betala tv-licens i dag av 7 miljarder är ganska mycket
              pengar. Plussar man på de 164 miljoner kronorna som jag talade
              om inser vi att de här hundratals miljoner kronorna som inte kommer
              in med dagens mossiga system skulle kunna gå till ett bättre programutbud
              eller en lägre avgift. Då skulle vi byta ut detta system mot en
              finansiering som är relevant, ändamålsenlig och som håller för
              att säkra public service för framtiden.
            </seg>
            <seg n="51cf18e8">
              Jag tycker också att det är på sin plats, herr talman, att nämna
              att Kristdemokraterna stöder betänkandet i den meningen att vi
              vill understryka att SVT fortsättningsvis också ska kunna ha sponsring
              för att säkra sändning av sportevenemang. Detta gäller också det
              breda uppdraget som public service-bolagen och däribland SVT har.
            </seg>
            <seg n="04b1586a">
              Underhållning är en del i det breda uppdraget, och en stor grej
              som SVT arrangerar återkommande varje år är Melodifestivalen.
              I det sammanhanget vill jag beklaga att Siv Holma från Vänsterpartiet
              har lämnat salen, för jag tänkte citera en av de tävlande i årets
              upplaga av Melodifestivalen. Han kom sist, och han sjöng om att
              kärleken är ett mirakel. Han brukar säga herregud på ett väldigt
              märkligt sätt han rullar liksom fram på r:en. Jag började nästan
              tänka så tidigare här i kammaren när Vänsterpartiet talade utifrån
              konspiratoriska tankegångar. Man talade om misstankar och sade
              att man inte baserar sina uttalanden på fakta utan på konspirationer.
            </seg>
            <seg n="7fedb40a">
              Jag skulle, herr talman, vilja fråga Siv Holma om hon var i salen
              om hon brukar göra så vid politiska ställningstaganden eller om
              man inte som riksdagsledamot kan, tycker jag, anse att det är
              rätt rimligt att hålla sig till just fakta.
            </seg>
            <seg n="8b8ed906">
              Jag tycker i debatt om public service och medier att man ibland,
              för ofta från oppositionshåll, utgår från en bild av sin motståndare
              som inte överensstämmer med verkligheten. Jag skulle vilja citera
              Erik Fichtelius, vd för ett av public service-bolagen, från en
              debatt i somras i Almedalen då han sade: Jag läser inte vad som
              står mellan raderna utan vad som står på raderna.
            </seg>
            <seg n="88713154">
              Man kan tycka att det är rimligt att göra så när man förbereder
              en debatt i Sveriges riksdag om det betänkande som vi har att
              ta ställning till här och direktiven till Public service-utredningen
              där alliansregeringen och vi som allianspartier slår fast vikten
              av ett brett public service, ett starkt public service, ett oberoende
              public service och ett självständigt public service.
            </seg>
            <seg n="2e415e19">
              Jag skulle också, herr talman, ha velat fråga Siv Holma hur man
              kan gå in och peta i en detalj om placeringen i en tv-debatt och
              i samma anförande tala om självständigheten och oberoendet hos
              just det public service-bolaget. Jag får tyvärr inget svar på
              den frågan i dag.
            </seg>
            <seg n="cf8321f1">
              Slutligen vill jag nämna det positiva i anslaget för att digitalisera
              SVT:s, SR:s och UR:s arkiv. Lilla Lisa som jag inledde mitt anförande
              med att prata om kommer med de pengar som vi har givit till exempel
              till Utbildningsradion att kunna ta del av bildande program hemma
              vid den dator som hennes pappa inte hade när han växte upp, men
              hon kan få möjligheten att ta del av program som kanske visades
              när hennes pappa var liten. För egen del skulle jag tycka att
              det vore ganska spännande att exempelvis titta på ett avsnitt
              av Hylands hörna .
            </seg>
            <seg n="9060a6fc">
              Många frågor om framtidens public service, tv-avgiften, sponsring
              av Sveriges Television och så vidare hanteras inom utredningen
              inför det nya sändningstillståndet för public service-bolagen
              som träder i kraft 2014. Jag vill inte föregripa den utredningen
              och yrkar därmed bifall till utskottets förslag i betänkandet.
            </seg>
          </u>
          <note n="760fade1">
            Överläggningen var härmed avslutad.
          </note>
          <note n="146d0c62">
            16 § Anmälan om skriftliga svar på frågor
          </note>
          <note n="ddf40811">
            Anmäldes att skriftliga svar på följande frågor inkommit
          </note>
          <note n="0211be50">
            den 21 mars
          </note>
          <note n="52999c77">
            Wiwi-Anne Johansson
          </note>
          <note n="66030eba">
            Josefin Brink
          </note>
          <note n="5bf156f7">
            Tina Acketoft
          </note>
          <note n="115580c2">
            Ulla Andersson
          </note>
          <note n="f5ec6a91">
            Svaren redovisas i bilaga som fogats till riksdagens snabbprotokoll
            tisdagen den 27 mars.
          </note>
          <note n="4f098a5e">
            17 § Kammaren åtskildes kl. 21.26.
          </note>
          <note n="b41356b8">
            Förhandlingarna leddes
          </note>
          <note n="5504fa82">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
