<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--136</head>
          <docDate when="2011-06-28">2011-06-28</docDate>
        </div>
      </front>
      <body>
        <div>
          <note n="a331b94d">
            ﻿
          </note>
          <note n="52e5856c">
            Riksdagens protokoll
          </note>
          <note n="78a85356">
            2011/12:136
          </note>
          <note type="date" n="5b19e0f6">
            Torsdagen den 28 juni
          </note>
          <note n="c608c0f1">
            Kl. 12:00 - 15:45
          </note>
          <note n="20d520aa">
            1 § Justering av protokoll
          </note>
          <note n="925dae18">
            Justerades protokollen för den 19 och 20 juni.
          </note>
          <note n="073c71b0">
            2 § Anmälan om återtagande av plats i riksdagen
          </note>
          <note n="5122ce27">
            Talmannen meddelade att Kajsa Lunderquist (M) skulle återta sin
            plats i riksdagen som ersättare för statsrådet Tobias Billström
            (M) från och med den 1 juli, varigenom uppdraget som ersättare
            för statsrådet Tobias Billström (M) skulle upphöra för Montaser
            Eneim.
          </note>
          <note n="79b9c4ec">
            3 § Avsägelse
          </note>
          <note n="54a7e7ab">
            Talmannen meddelade att Helena Leander (MP) avsagt sig uppdraget
            som suppleant i skatteutskottet från och med den 1 juli.
          </note>
          <note n="33450c46">
            Kammaren biföll denna avsägelse.
          </note>
          <note n="1bf78e11">
            4 § Anmälan om kompletteringsval till skatteutskottet
          </note>
          <note n="dd9931f1">
            Talmannen meddelade att Miljöpartiet de grönas riksdagsgrupp
            på grund av uppkommen vakans anmält Lotta Hedström som suppleant
            i skatteutskottet från och med den 1 juli.
          </note>
          <note n="92f5a13b">
            Talmannen förklarade vald från och med den 1 juli till
          </note>
          <note n="962b5bfe">
            suppleant i skatteutskottet
          </note>
          <note n="b57df173">
            5 § Anmälan om inkommen faktapromemoria om förslag från Europeiska
            kommissionen
          </note>
          <note n="76cb91ad">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note n="4cdf13c1">
            KOM(2012)225
          </note>
          <note n="40e9f08d">
            6 § Hänvisning av ärende till utskott
          </note>
          <note n="8b49b60b">
            Föredrogs och hänvisades
          </note>
          <note n="d689110b">
            den 17 september
          </note>
          <note n="610abc71">
            7 § Svar på interpellationerna 2011/12:382, 383, 385, 388, 389
            och 410 om Israel och Palestina
          </note>
          <note type="speaker" n="20c78b76">
            Anf. 1 Utrikesminister CARL BILDT (M):
          </note>
          <u who="unknown" xml:id="i-91dd97001daae28a-0" n="14d3cbff">
            <seg n="607ebb43">
              Herr talman! Arhe Hamednaca, Hillevi Larsson, Peter Rådberg,
              Katarina Köhler, Torbjörn Björlund och Monica Green har alla ställt
              frågor som rör den israelisk-palestinska konflikten. Jag väljer
              att besvara interpellationerna i ett sammanhang.
            </seg>
            <seg n="f02dea27">
              Europeiska unionen är djupt engagerad för att bidra till en lösning
              på den israelisk-palestinska konflikten. EU:s slutsatser anger
              ramarna och utgångspunkterna för en fredsöverenskommelse. Förhandlingarna
              ska utgå från 1967 års gränser och resultera i en tvåstatslösning
              med Jerusalem som huvudstad för båda stater.
            </seg>
            <seg n="e766cea4">
              De israeliska bosättningarna står i strid med internationell
              rätt och utgör ett allvarligt hinder för en sådan lösning. Detta
              kräver också en rättvis och realistisk lösning på flyktingfrågan.
              Israels grundläggande rätt till säkerhet måste tryggas. Båda parter
              måste avstå från provokativa handlingar. EU stöder kvartettens
              ansträngningar för att återuppta trovärdiga och resultatinriktade
              fredsförhandlingar.
            </seg>
            <seg n="8ad0b3c2">
              Vi välkomnar Israels beslut att frige fångar som länge suttit
              i förvar utan att åtal väckts. Sverige och EU har upprepade gånger
              framfört vikten av att respektera frihetsberövade personers mänskliga
              rättigheter. Frågan om palestinska fångar i israeliska fängelser
              togs också upp i den politiska dialogen mellan EU och Israel i
              december.
            </seg>
            <seg n="ea0d3af6">
              Via rådsslutsatser och i dialog med israeliska företrädare har
              vi även klargjort vår position att det är oacceptabelt att frihetsberöva
              eller fängsla en person på grund av dennes politiska övertygelse.
              Frågan om frihetsberövande och deportering av palestinska parlamentariker
              i östra Jerusalem restes av EU i FN:s råd för mänskliga rättigheter
              i mars 2011.
            </seg>
            <seg n="f6c1351e">
              I frågan om EU:s associeringsavtal med Israel och varor från
              ockuperat område är det regeringens bestämda uppfattning att isolering
              och bojkotter inte är rätt väg för att lösa den israelisk-palestinska
              konflikten. Associeringsavtalet spelar en betydande roll i våra
              relationer och inkluderar regelbundna möten för att diskutera
              mänskliga rättigheter och fredsprocessen. Att avsluta samarbetet
              och stänga dörren för denna dialog vore både olyckligt och kontraproduktivt.
            </seg>
            <seg n="955ebc29">
              Samtidigt har EU konstaterat att en uppgradering av relationen
              måste ses i ett bredare sammanhang som omfattar fredsprocessen.
              Därför har den existerande handlingsplanen för samarbetet i stället
              kontinuerligt förlängts.
            </seg>
            <seg n="20dc6eb6">
              Reglerna för handel mellan EU och Israel styrs av associeringsavtalet
              och gäller staten Israel inom 1967 års gränser. Det finns inget
              förbud mot att handla med produkter från bosättningar. Däremot
              har EU och Sverige en skyldighet att se till att sådana produkter
              inte ges tullfrihet eller andra tullförmåner.
            </seg>
            <seg n="525f37ad">
              Det finns dock inga bestämmelser som talar om hur just produkter
              från ockuperat område ska märkas. I december 2009 införde Storbritannien
              icke-bindande rekommendationer för ursprungsmärkning av produkter
              från Västbanken. De klargör om en produkt kommer från en israelisk
              bosättning eller har palestinskt ursprung.
            </seg>
            <seg n="05b06b1a">
              Frågan är komplicerad, rymmer flera aspekter och behöver belysas
              ytterligare. Regeringen bereder frågan.
            </seg>
            <seg n="1d752776">
              Vad gäller frågan om palestinskt medlemskap i Förenta nationerna
              och observatörskap i FN:s generalförsamling vill jag först göra
              klart att Palestina redan i dag har observatörskap i FN:s generalförsamling.
            </seg>
            <seg n="190d9b32">
              Palestiniernas ansökan om medlemskap för Palestina i FN ligger
              som bekant vilande i FN:s säkerhetsråd. För ett positivt beslut
              om medlemskap krävs stöd av minst nio av rådets femton medlemmar
              och att ingen av de fem ständiga medlemmarna röstar mot. För närvarande
              förefaller det stödet inte att finnas.
            </seg>
            <seg n="adbae7e9">
              Sverige stöder politiskt och konkret arbetet med att bygga upp
              en livskraftig, sammanhängande och demokratisk palestinsk stat.
              Vi ser fram emot den dag då Israel och Palestina kan leva i fred
              med varandra, och Israel i fred och säkerhet med hela den arabiska
              världen. En förutsättning för en fungerande palestinsk stat med
              kontroll över sitt territorium är en framförhandlad tvåstatslösning.
              Vi fortsätter att på olika sätt stödja det palestinska statsbyggandet
              liksom ansträngningarna att nå denna tvåstatslösning.
            </seg>
          </u>
          <note n="6ada3279">
            Då Arhe Hamednaca som framställt interpellation 382 och Peter
            Rådberg som framställt interpellation 385 anmält att de var förhindrade
            att närvara vid sammanträdet medgav talmannen att Katarina Köhler
            fick ta emot svaret även på Arhe Hamednacas interpellation och
            att Valter Mutt fick delta i överläggningen i stället för Peter
            Rådberg.
          </note>
          <note type="speaker" n="05d7a27f">
            Anf. 2 KATARINA KÖHLER (S):
          </note>
          <u who="katarina_kohler_c6b83a" xml:id="i-c237f14fa160f503-0" n="bcc12426">
            <seg n="beac1d88">
              Herr talman! Jag tackar utrikesministern för svaret. Sverige
              har under en lång följd av år varit känt i världen som ett land
              som alltid har kämpat för demokratiska rättigheter, rättvisa och
              solidaritet oavsett var i världen det har handlat om. Vi har varit
              kända för att ta strid för de svaga, och vi har vågat stå upp
              mot de länder som har brutit mot mänskliga fri- och rättigheter.
              I dag hörs inte den rösten ute i världen på samma sätt som tidigare,
              och det är både olyckligt och ledsamt.
            </seg>
            <seg n="b73549dc">
              Herr talman! Låt mig säga några ord för eventuella lyssnare.
              När delningen av Palestina gjordes 1948 blev resultatet att Israel
              fick 53 procent och Palestina 47 procent av landområdet. I dag
              finns det beräkningar som säger att det som återstår för det palestinska
              folket är ungefär 12 procent. Det beror på att Israel under en
              lång följd av år har ockuperat område efter område på Västbanken
              och i östra Jerusalem och hela tiden bygger nya, olagliga bosättningar
              där palestinska familjer trycks undan till förmån för judiska
              familjer.
            </seg>
            <seg n="20fda766">
              De 12 procenten är inte heller ett sammanhållet område, utan
              det är flera mindre områden som i dag nästan helt är omgärdade
              av betongmurar eller elstängsel.
            </seg>
            <seg n="8c7f8640">
              Som en konsekvens av detta lever det palestinska folket helt
              under israeliska militära lagar. Enligt Israel ger de dem rätt
              att fängsla människor utan rättegång eller ens skyldighet att
              tala om i vissa fall varför en person har blivit fängslad. Detta
              strider på alla sätt mot de grundläggande mänskliga rättigheterna.
            </seg>
            <seg n="fa0a46cf">
              Arhe har i sin interpellation beskrivit förhållandena för de
              palestinska fångarna som oftast sitter i israeliska fängelser.
              Det har alltså tagits från ockuperade områden och forslats till
              ockupationsmaktens territorium, vilket också är förbjudet enligt
              Genèvekonventionen.
            </seg>
            <seg n="704fb286">
              Flera tusen palestinska interner lever under väldigt dåliga förhållanden.
              Ett tiotal kvinnor i israeliska fängelser upplever i dag kränkningar
              och förödmjukelser och har ibland nästan med livet som insats
              fött barn i fängelset. Det beror naturligtvis på att det inte
              finns tillräcklig medicinsk kompetens i fängelset. I dag är 100
              barn mellan 15 och 18 år fängslade i israeliska fängelser.
            </seg>
            <seg n="10116dc9">
              Utrikesministern säger att han välkomnar att Israel har släppt
              palestinska fångar; det gör jag också naturligtvis. Men vad gör
              utrikesministern, och vad avser han att göra, åt alla dem som
              fortfarande sitter i israeliska fängelser och åt dem som varje
              dag blir fängslade på helt godtyckliga grunder och inte har någon
              möjlighet att föra sin talan i fängelserna? Jag tycker inte att
              jag fick svar på den frågan. Jag skulle gärna vilja ha ett svar.
            </seg>
          </u>
          <note type="speaker" n="90831035">
            Anf. 3 HILLEVI LARSSON (S):
          </note>
          <u who="hillevi_larsson_81d8b4" xml:id="i-a9e12a59c361665d-0" n="0836504d">
            <seg n="71338f35">
              Herr talman! Den 1 september 2011 utropade sig Palestina som
              en självständig stat. Därefter kom ansökan till FN om att få bli
              fullvärdig FN-medlem. Tyvärr blockerades ansökan av USA. Det gick
              inte ens till omröstning eftersom de har möjlighet att blockera.
              Däremot togs frågan om medlemskap i Unesco upp. Det är ju också
              ett FN-organ. Där blev det ja med förkrossande majoritet. Det
              var 14 länder som röstade nej, 52 länder lade ned sina röster
              och 107 länder röstade ja. Tyvärr var Sverige ett av de länder
              som röstade nej, vilket är tragiskt. Jag tycker att det hade varit
              illa nog om vi hade lagt ned vår röst, men vi röstade nej. Det
              gör frågan om FN-medlemskapet ännu viktigare. Vi får ju inte på
              något sätt ge upp. Palestina är nu medlem i Unesco, vilket är
              ett första viktigt steg.
            </seg>
            <seg n="2435ff5a">
              Vi har i Sverige en ambassadör från Palestina; det är ett ganska
              nytt ämbete. Det är glädjande. Jag hoppas att det följs av ett
              erkännande av Palestina från svensk sida och att vi röstar ja
              till Palestina som FN-medlem. Plan B är att gå vidare till generalförsamlingen
              i FN nu när säkerhetsrådet har blockerat frågan. Vi såg hur det
              gick i Unescoomröstningen, nämligen en förkrossande majoritet
              för medlemskap. Det finns ingen anledning att det inte skulle
              gå lika bra om frågan kom upp till omröstning i generalförsamlingen.
              En fördel med generalförsamlingen är att enskilda länder inte
              kan blockera, utan där är det majoritetsbeslut som gäller.
            </seg>
            <seg n="c72b994f">
              Min fråga i interpellationen handlar om huruvida Sverige stöder
              Palestinas ansökan om att bli medlem i FN. Det kan bli verklighet
              när generalförsamlingen tar upp det till omröstning. Frågan är:
              Kommer Sverige i så fall att stödja det? Jag hoppas att det inte
              blir som i Unescofrågan.
            </seg>
            <seg n="1554c9d0">
              Det är bråttom. Bosättningarna brer ut sig, och syftet med dem
              är att ta över landet och göra en statsbildning omöjlig. Därför
              är det brådskande att se till att Palestina som ett första steg
              blir FN-medlem. Nästa steg är naturligtvis en statsbildning som
              erkänns av så många länder som möjligt i världen. Frihet är slutstationen
              med ett slut på ockupationen, förtrycket och bosättningarna.
            </seg>
            <seg n="20117c84">
              Palestina har i dag observatörsstatus i FN:s generalförsamling.
              Om generalförsamlingen röstar för ett FN-medlemskap innebär det
              en förstärkt observatörsstatus. Det innebär inte fullvärdigt medlemskap,
              men det är ett steg på vägen. Därför kvarstår min fråga om Sverige
              kommer att stödja ansökan.
            </seg>
            <seg n="224ffe30">
              Eftersom Arhe Hamednaca inte är här har Katarina Köhler på ett
              bra sätt tagit upp mycket av fångarnas situation. Jag tänker lägga
              till en del.
            </seg>
            <seg n="d4cf0b86">
              Nu ska ett par hundra fångar släppas. Det är så klart bra. Men
              man måste komma ihåg att många av dem skulle ha släppts inom de
              närmaste månaderna i vilket fall som helst. Det blir ett PR-jippo
              att man släpper ett gäng samtidigt. Det har varit ett hårt tryck
              mot Israel. Det har varit vilda hungerstrejker i fängelserna mot
              missförhållanden, och Amnesty har dömt ut förhållandena. Vi måste
              kämpa för att även de återstående 6 000 fångarna släpps fria.
            </seg>
          </u>
          <note type="speaker" n="c917bc14">
            Anf. 4 VALTER MUTT (MP):
          </note>
          <u who="valter_mutt_c20a58" xml:id="i-2d38b4b1a90d1c9b-0" n="83068a91">
            <seg n="e3f36abf">
              Herr talman! Jag tackar utrikesministern för svaret och instämmer
              i slutsatsen att en framförhandlad tvåstatslösning utgör förutsättningen
              för en fungerande palestinsk stat med kontroll över sitt territorium.
              Men jag skulle gärna vilja att utrikesministern något konkretiserar
              vad Sverige gör inom såväl FN och EU som i diverse bilaterala
              kontakter för att bryta dödläget i fredsprocessen. Ju längre fredsprocessen
              ligger kvar i frysboxen desto svårare blir den att väcka till
              liv.
            </seg>
            <seg n="abc1b5c1">
              Israels tidigare ambassadör i Sydafrika, Alon Liel, varnar i
              en debattartikel häromdagen i Göteborgs-Posten för en apartheidliknande
              utveckling i Israel och på Västbanken om dagens utveckling fortsätter.
              Han påminner om att antalet bosättare på ockuperad mark 1993,
              då Osloavtalet ingicks, var omkring 250 000 medan antalet i dag
              stigit till mer än det dubbla. Alon Liel, som även varit motsvarande
              kabinettssekreterare i det israeliska utrikesdepartementet, betecknar
              bosättningarna som ett grovt brott mot internationell rätt och
              avslutar sin artikel med att skriva: Genom att stötta och uppmuntra
              en lösning på konflikten med den gröna linjen som bas skulle det
              internationella samfundet också bekräfta att målet är en tvåstatslösning
              och inte en israelisk apartheidstat.
            </seg>
            <seg n="68291387">
              Det är förvisso dramatiskt att tala om apartheidstat men så är
              också situationen på marken synnerligen dramatisk. Medan de illegala
              bosättningarna växer explosionsartat får palestinierna i 94 fall
              av 100 avslag på bygglov inom område C, alltså de 6o procent av
              Västbanken som alltjämt kontrolleras militärt av Israel. Dessa
              avslag handlar om allt från att bygga hus på sin egen privata
              mark till infrastruktursatsningar på elnät, vattenledningar, skolor
              och så vidare. Palestinierna får inte tillgång till det vägnät
              som binder samman bosättningarna med Israel, utan måste använda
              sig av betydligt sämre vägar och ofta långa omvägar.
            </seg>
            <seg n="ea78c196">
              Det är inte svårt att se hur det här strukturella våldet från
              Israels sida riskerar att bland palestinierna öka stödet för våldets
              skenlösningar. Sanden rusar således i timglaset för fredsprocessen
              och det vore värdefullt att få ta del av utrikesministerns tankar
              om hur Sverige konkret kan bidra till att återstarta den.
            </seg>
          </u>
          <note type="speaker" n="c2c92032">
            Anf. 5 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-3efc1aa61ca950d2-0" n="a28dab1a">
            <seg n="d95c1cc3">
              Herr talman! Jag tackar för svaret på min och de andras interpellationer.
              Det är uppenbart att vi har gjort en liten dusch av interpellationer
              för att sätta lite press på utrikesministern.
            </seg>
            <seg n="ad2e0972">
              Svaret är tyvärr, som vanligt, rätt intetsägande. Det är vackra
              ord, men man hänvisar inte till något speciellt resultat. Vi har
              talat om det här tidigare, och jag känner till inställningen.
              Det är ofta vackra ord, men resultatet lyser med sin frånvaro.
            </seg>
            <seg n="9fa86e24">
              Jag var på Västbanken i maj. Jag har varit där några gånger de
              senaste åren och sett hur situationen ser ut. Det blir bara värre
              och värre och sämre och sämre för palestinierna. Situationen eskalerar.
              I dag kan vi konstatera att bosättarpolitiken håller på att explosionsartat
              öka problemen för palestinierna på många håll, inte bara på Västbanken
              utan kanske framför allt i Jerusalem där man i dag ser ett ökat
              tryck på palestinierna. Man flyttar ut dem från husen och flyttar
              in israeliska bosättare i stället.
            </seg>
            <seg n="776ef9fc">
              I svaret finns ett antal konstateranden. Alla håller naturligtvis
              med om att bosättningarna står i strid med internationell rätt
              och att båda parter ska avstå från provokationer. Jag vet inte
              hur mycket provokationer som ska till för att man på något sätt
              ska agera mot Israel när det gäller fördrivning av palestinier.
            </seg>
            <seg n="22f0164f">
              Min fråga handlar om att EU och Sverige borde agera på ett sätt
              som gör att man sätter press på Israel att faktiskt göra det som
              EU och Sverige säger måste göras. Men det händer ingenting.
            </seg>
            <seg n="2ca67d19">
              Det associeringsavtal som finns, alltså handelsavtalet, är detsamma
              som det var före 2008, alltså innan överfallet på Gaza skedde.
              Jag menar att det var ett överfall på Gaza och inte något krig.
              Det innebär att man faktiskt inte har agerat på något sätt emot
              Israel. Man står på samma ställe som 2008 trots överfallet. Detta
              tycker jag är anmärkningsvärt. Om man menar det som skrivs i interpellationssvaret
              ska man faktiskt göra någonting.
            </seg>
            <seg n="3ba3fc30">
              Att via EU sätta press på israelerna tror jag är det bästa sättet
              att få ett resultat. Ska man slå mot någon ska man slå mot plånboken.
              Det brukar vara det bästa.
            </seg>
            <seg n="f43de3a0">
              I andra sammanhang är Sverige rätt piggt på att göra det och
              införa sanktioner och sätta press på länder som till exempel Libyen
              eller andra arabländer. Det är rätt lätt. Men när det gäller Israel
              är det alltid fel. Det är aldrig rätt läge. Det har jag hört många
              gånger.
            </seg>
            <seg n="8acb8658">
              När det gäller till exempel varor som kommer från ockuperad mark
              skulle man definitivt från Sveriges sida rakt av kunna säga att
              man ställer krav på att de ska vara ursprungsmärkta så att det
              framgår var de kommer från. Storbritannien har gjort det, och
              man kan göra det ensidigt utan att det egentligen är några problem.
            </seg>
            <seg n="cc2e7a66">
              Beträffande frågan om medlemskap för Palestina i FN gäller det
              att sätta press på övriga delar av världen för att få igenom någonting
              som liknar ett erkännande av Palestina.
            </seg>
            <seg n="cc536eeb">
              Det blockeras naturligtvis av USA. Vi vet att USA agerar mot
              Palestina och för Israel i nästan alla lägen oavsett vilken regim
              och president som finns i USA. Jag tycker att det är anmärkningsvärt
              att man är så undfallande mot just amerikanerna.
            </seg>
            <seg n="06740d96">
              Jag skulle vilja ha svar på följande: Vad gör vi konkret för
              att sätta press på EU och för att vi själva ska göra saker i Sverige
              och gå före när det gäller ursprungsmärkning och att sätta press
              på att avtalet förändras det är fryst nu till att inte vara lika
              förmånligt om man inte gör de saker som vi säger att man ska göra
              och utifrån det som i dag händer framför allt i Jerusalem? Jag
              återkommer till det senare.
            </seg>
            <seg n="d6c93154">
              I dag är situationen i Jerusalem prekär på ett helt annat sätt
              än den har varit tidigare. Det är mycket som händer i Silwandalen
              där man försöker fördriva palestinier för att utifrån de fundamentalistiska
              israelernas världsbild bygga Davids stad. Detta är något som kan
              förändras bara genom en oerhört hård press på Israel.
            </seg>
          </u>
          <note type="speaker" n="d7f975b6">
            Anf. 6 MONICA GREEN (S):
          </note>
          <u who="monica_green_650948" xml:id="i-f65df66b2318c7e7-0" n="f6dc68c7">
            <seg n="0c3c2b90">
              Herr talman! Jag tackar utrikesministern för svaret. Nu står
              vi här igen och diskuterar de vidrigheter som sker i fråga om
              Israels övergrepp på palestinier.
            </seg>
            <seg n="16e4caa7">
              Carl Bildt brukar ha en ganska bra inställning i denna fråga.
              Han brukar hålla med oss som driver denna fråga och tycka att
              vi ska ha en tvåstatslösning och se till att dessa övergrepp stoppas.
              Men problemet är att gå från ord till handling. Det händer ingenting
              sedan.
            </seg>
            <seg n="479423d9">
              Har Carl Bildt problem med folkpartisterna i regeringen, eller
              har han problem med andra saker för att få igenom det som han
              faktiskt håller med om? Det skulle jag vilja ha svar på. Vi har
              förstått att Folkpartiet i regeringen försöker hindra utvecklingen,
              nämligen att Palestina ska bli en egen stat som man borde ha blivit
              för länge sedan. Det såg vi exempel på när Sverige inte röstade
              för att Palestina skulle bli medlem i Unesco. Sverige var det
              enda landet i Norden som gjorde det. Regeringen, med Folkpartiet
              i spetsen, skämde i och med det ut sig inför resten av världen
              genom denna handling. Där har Carl Bildt antagligen ett problem.
              Men vilka andra problem har Carl Bildt som gör att det inte händer
              någonting och att man inte går från ord till handling? Är det
              problem inom EU eller i resten av världssamfundet, och vad skulle
              Sverige självt kunna göra? Det skulle jag vilja ha svar på.
            </seg>
            <seg n="0c8f23ac">
              Jag har i min interpellation försökt fokusera på de varor som
              produceras på ockuperad mark, på den palestinska mark som ockuperas
              av Israel. Israel tillverkar där varor och odlar produkter, men
              konsumenterna har sedan ingen aning om att de har framställts
              på olagligt sätt.
            </seg>
            <seg n="ebcb8750">
              Carl Bildt säger i sitt svar att Storbritannien visserligen har
              infört ursprungsmärkning men att det är mycket komplicerat och
              behöver belysas ytterligare. Alltså händer ingenting i frågan.
              Det segdras. Varför kunde Storbritannien göra det men inte Sverige?
              Vad är det som de kan men som inte vi kan? Vilka hinder finns?
              Vad är det som regeringen måste bereda mer, som Carl Bildt säger
              i svaret.
            </seg>
            <seg n="448df71f">
              Vi kan inte ha det så här, alltså att år från år se hur palestinier
              förtrycks mer och mer i sitt eget land. Precis som de andra debattörerna
              här har påpekat är det en ohållbar situation.
            </seg>
            <seg n="82c520a8">
              Vi har varit i Palestina några gånger och sett hur vräkning av
              palestinier sker, hur israeler bygger nya bostäder och tar palestiniernas
              vatten och hur de tar deras egna hus.
            </seg>
            <seg n="799581bc">
              Jag har själv varit hemma hos en äldre kvinna i östra Jerusalem
              som har blivit förflyttad i sitt eget hus. Hon får bo i en liten
              del av sitt eget hus. Israelerna tyckte att de var snälla som
              lät henne bo kvar en tid när de själva flyttade in i resten av
              huset. Hennes syster gick till polisen och sade att man inte kan
              ta någon annans hus. Vad hände då? Jo, systern blev arresterad
              för att hon protesterade mot att detta skedde.
            </seg>
            <seg n="3f2e551b">
              Övergreppen sker varje dag. Detta är ockupation, och övergrepp
              på människor sker varje dag. Vi kan inte hålla på så här längre.
              Carl Bildt måste skynda på i denna fråga. Det måste bli en tvåstatslösning,
              vi måste erkänna staten Palestina, och Israel måste sluta med
              ockupationen.
            </seg>
          </u>
          <note type="speaker" n="3632fb48">
            Anf. 7 Utrikesminister CARL BILDT (M):
          </note>
          <u who="unknown" xml:id="i-91dd97001daae28a-1" n="14d3cbff">
            <seg n="921af162">
              Herr talman! Jag har inga svårigheter alls att instämma i huvuddelen
              av all den verklighetsbeskrivning som har getts av Valter Mutt,
              Torbjörn Björlund och Monica Green om att titta specifikt på situationen
              i östra Jerusalem. Det enda som möjligtvis skulle läggas till
              bilden är att vi nyligen såg Hamas skjuta raketer från Gaza in
              i Israel för första gången på mycket länge. Det tillhör också
              den bild som vi ska vara medvetna om. Men situationen är allvarlig
              och har försämrats, och fredsprocessen har gått i stå.
            </seg>
            <seg n="f5820157">
              Sedan kan man som Monica Green antyda att det beror på att Carl
              Bildt är slö eller på att Jan Björklund är mindre slö. Men låt
              mig då erinra om att problemet har funnits där sedan 1948 och
              kan inte i sin huvuddel belasta vare sig undertecknad eller Jan
              Björklund. Jag tror att vi ska lägga inrikespolitiken åt sidan.
              Eller rättare sagt har den väl sin roll också, men det kanske
              inte är där som huvudproblemet ligger.
            </seg>
            <seg n="fd271b10">
              Vi har en kristallklar inställning från svensk sida. Det som
              har inträffat och som är viktigt är att vi har fått Europeiska
              unionen att ha samma kristallklara inställning. Det skedde framför
              allt i december 2009 men har upprepats vid ett antal olika tillfällen.
              Senast i maj antog vi slutsatser angående framför allt situationen
              i område C, som berördes och som vi inte har fokuserat lika tydligt
              på tidigare, med mycket bestämda krav och mycket hård kritik mot
              det som sker där från israelisk sida. Jag instämmer helt i den
              beskrivning som gavs av detta.
            </seg>
            <seg n="14372ff5">
              Vad kan vi göra i övrigt? Catherine Ashton har lagt ned mycket
              tid på att försöka få i gång en förhandling, en direktförhandling,
              mellan palestinierna och Israel, med hjälp av bland andra den
              jordanske utrikesministern Nasser Judeh. Det skedde en del, men
              sedan skedde det mindre. Det inträffar ofta i de politiska låsningarna.
              I dag har vi ingen sådan formell direktförhandling. Vi har rätt
              mycket direkta kontakter mellan parterna, men de leder inte så
              långt.
            </seg>
            <seg n="303f33de">
              Vi tittar på frågan om ursprungsmärkning. Ursprungsmärkningen
              är frivillig. Det är därför inte alldeles enkelt att införa den.
              Det är ingenting som kan beslutas av riksdagen i den delen. Det
              finns sådant här i världen, för övrigt på goda grunder. Men det
              är klart att vi ska titta på detta. Britterna har gjort detta.
              Danskarna har sagt att de ska göra det men har inte gjort det.
              Irländarna har sagt att de tittar på det. Vi ska också titta på
              det. Jag lovar att detta ska ske.
            </seg>
            <seg n="58795ed7">
              Situationen i Förenta nationerna har vi redan berört. Denna fråga
              ligger i säkerhetsrådet. Det sades att USA har blockerat detta.
              Så är säkert fallet. Men det är inte bara USA som har gjort det,
              utan det finns faktiskt ett antal andra länder som också anser
              att detta var fel väg att gå.
            </seg>
            <seg n="467229ca">
              Om palestinierna återkommer till generalförsamlingen eller inte
              vet jag inte. Jag träffade en ledande palestinsk företrädare häromdagen
              som var mycket osäker på om detta kunde ske och som själv närmast
              var beredd att säga nej och tyckte att man skulle vänta på säkerhetsrådet.
              I så fall kommer vi att säga det som vi sade förra året när frågan
              var aktuell, nämligen att det beror på helheten i den resolution
              som man ska rösta för. Det kan vara olika inslag i en resolution.
              Finns där någonting som till exempel ifrågasätter Israels rätt
              att existera som stat eller liknande är det klart att det blir
              betydande svårigheter. Vi angav ett antal linjer som är viktiga
              från Europeiska unionens utgångspunkt när det gäller att ta ställning
              till detta.
            </seg>
            <seg n="93e36412">
              Låt mig avslutningsvis bara säga att det funnits tider då jag
              uttryckt mig mer optimistiskt i frågan. Vi hade, tycker jag, en
              period under den så kallade Annapolisprocessen då det fanns en
              reell möjlighet att få ett förhandlingsgenombrott. Sedan stupade
              det av olika skäl som vi inte behöver fördjupa oss i. Det skedde
              politiska förändringar i Israel, och vi ser nu djupgående förändringar
              i hela den arabiska världen.
            </seg>
            <seg n="295d91c0">
              För närvarande tror jag att vi har en situation som ger anledning
              till en betydande pessimism. Oron är den som har beskrivits att
              det här bygger upp ett tryck, bygger upp en situation som förr
              eller senare kommer att bli väldigt svårhanterlig också från israelisk
              utgångspunkt. Det är kanske inte hotet i dag eller ens i morgon
              men i övermorgon. En väldigt viktig del av den dialog vi för med
              Israel är att få också dem att inse att situationen kan komma
              att bli direkt alarmerande.
            </seg>
          </u>
          <note type="speaker" n="9bb8f793">
            Anf. 8 KATARINA KÖHLER (S):
          </note>
          <u who="katarina_kohler_c6b83a" xml:id="i-c237f14fa160f503-1" n="bcc12426">
            <seg n="8e366137">
              Herr talman! Också jag har en egen interpellation till utrikesministern.
              Där ställer jag en fråga om vilka konkreta åtgärder som från svensk
              sida vidtagits för att Israel ska häva ockupationen och vad regeringen
              avser att göra framgent.
            </seg>
            <seg n="00128675">
              I sitt svar säger utrikesministern att man gör många olika saker.
              Jag och mina kamrater här tycker inte att det räcker. Vi vill
              veta mer precist.
            </seg>
            <seg n="73e061ec">
              Sedan 1988 har jag ganska många gånger rest i Palestina och Gaza.
              Jag har sett förändringarna och försämringarna. Det fanns ett
              litet hopp efter Osloavtalet. Några år var jag då på Gazaremsan
              och kunde se förändringar. Men sedan 2001 har det bara raserats.
            </seg>
            <seg n="f628e1af">
              Jag måste säga att det är märkligt att hela världen, också EU
              och Sveriges regering, i dag säger: Vi måste fortsätta samtalet.
            </seg>
            <seg n="1e3d0370">
              Men det här samtalet har pågått i mer än 45 år och leder inte
              någonstans. Israel bryr sig inte på något sätt om alla resolutioner
              och uttalanden och inte om all den kritik som varit och allt som
              sagts i frågan. Tvärtom accelererar bosättningarna och murbygget.
              Där man inte hinner sätta upp en tolv meter hög betongmur sätter
              man upp elstängsel. Människor som har funnits i området och som
              anser att de har rätt till sitt land behandlar man som boskap.
            </seg>
            <seg n="36185d32">
              Det här är inte en apartheidliknande regering. Det är apartheid.
              Inte ens i Sydafrika, som kanske varit den värsta apartheidregimen,
              har man byggt murar omkring människor på det sätt som görs i Israel.
            </seg>
            <seg n="d863514b">
              Jag tycker att det är viktigt att Sverige som enskilt land går
              före, att vi har modet att säga: Det här kan vi inte acceptera.
              Vi kan inte låta ett folk lida på det sätt som det palestinska
              folket gör.
            </seg>
            <seg n="8951a9b3">
              Förutom detta är både de israeliska bosättarna och det palestinska
              folket snart inne i en miljökatastrof utan like. Bland annat på
              Västbanken, i Salfitområdet utanför den största israeliska bosättningen
              Ariel, släpper bosättarna ut all sin smuts i rör nedför berget
              och ned i dalen där de palestinska människorna bor. Det har gått
              så långt att det här vattnet den här kloaken, på ren svenska börjar
              nå grundvattnet, så nu blir både palestinier och israeler sjuka.
            </seg>
            <seg n="c5ccef3f">
              Vi kan inte fortsätta att bara se på, att se att det här fortsätter
              år efter år, och hävda att samtalet är viktigt. Samtalet är viktigt,
              och det är klart att det borde vara ett verktyg. Men när den andra
              parten aldrig bryr sig om alla vädjanden och alla beslut som är
              fattade och inte vill se samtalet som en väg till framgång måste
              man kanske göra någonting annat.
            </seg>
            <seg n="f0d2fb38">
              Jag tycker att det är märkligt att man belönar Israel med associeringsavtalet
              med EU. Det är fruktansvärt.
            </seg>
          </u>
          <note type="speaker" n="29044933">
            Anf. 9 HILLEVI LARSSON (S):
          </note>
          <u who="hillevi_larsson_81d8b4" xml:id="i-a9e12a59c361665d-1" n="0836504d">
            <seg n="87b6c532">
              Herr talman! När det gäller frågan om Palestinas FN-medlemskap:
              Enligt de kontakter jag haft är man självklart väldigt angelägen
              om att det ska bli en omröstning och givetvis att så många länder
              som möjligt kan rösta ja.
            </seg>
            <seg n="154f6a8e">
              Det som diskuteras är 1967 års gränser. Redan där har man gjort
              en långtgående kompromiss, så det borde rimligtvis kunna accepteras.
            </seg>
            <seg n="80ca2b7e">
              Givetvis kommer det att bli en resolution som inte innefattar
              en massa konstigheter och detaljer. Jag är övertygad om att det
              kommer att bli en väldigt enkel och konkret resolution som så
              många som möjligt kan ställa sig bakom, så jag tror inte att det
              är något problem.
            </seg>
            <seg n="d064ad49">
              Kopplat till det har vi också erkännandefrågan. Vårt grannland
              Norge gick i ett tidigt skede ut om att man är för ett erkännande
              faktiskt efter de hemska terrorattentat med främlingsfientliga
              förtecken som drabbat Norge. Regeringsbyggnader bombades, och
              ungdomar sköts till döds ute på Utøya. Trots detta kunde Norge
              visa solidaritet med Palestina.
            </seg>
            <seg n="addba2aa">
              Jag önskar att också vi i Sverige ska vara en progressiv kraft
              för mänskliga rättigheter. Det handlar om den självklara rätten
              för det här plågade folket att äntligen få ett eget land som är
              erkänt av omvärlden. Det handlar också om de kränkningar som pågår
              i dag . Det hela är ju inte bara historiskt, utan det fortsätter
              hela tiden, mer och mer.
            </seg>
            <seg n="20952b44">
              När det gäller själva fredsprocessen: Visst, den första vägen
              är naturligtvis samtalets väg. Men det har nu prövats i väldigt
              många år, utan resultat. Det som gör saken ännu värre är bosättningspolitiken.
              Det är bråttom. Befolkningssammansättningen ändras med bosättningspolitiken.
              Man fördriver palestinierna från deras hem och upplåter plats
              åt bosättare. Denna utveckling går i ganska snabb takt.
            </seg>
            <seg n="2710aefc">
              Dessutom är det här ett brott mot FN:s resolutioner och, kan
              man säga, mot fredsavtalet. Man kan inte säga att fredsprocessen
              fortgår så länge bosättningspolitiken fortsätter.
            </seg>
            <seg n="df9f6c09">
              Egentligen skulle befintliga bosättningar försvinna, men så är
              det inte. Det man säger är att nya bosättningar inte ska komma
              till. Men sådana tillkommer, och befintliga bosättningar breder
              hela tiden ut sig mer och mer. Därför brådskar detta. Det krävs
              att vi tar till nya grepp eftersom de gamla misslyckats.
            </seg>
            <seg n="6caa71db">
              Oavsett vilka bannor Israel ibland i medierna får från olika
              länder fortsätter samma länder att skicka pengar till Israel det
              mest förmånliga handelsavtalet som Israel av alla icke-medlemsstater
              i EU har, trots fruktansvärda övergrepp.
            </seg>
            <seg n="0128816f">
              Situationen i Gaza är horribel. Först var det den fruktansvärda
              massakern då extremt många människor fick sina liv förstörda.
              Människor blev dödade. Man förlorade familjemedlemmar och sina
              hem. I stort sett allt jämnades med marken. Fortfarande lever
              väldigt många människor i området i misär. Trots det blockerar
              Israel alla vägar in till Gaza. Man blockerar till och med bistånd.
              Ship to Gaza har flera gånger stoppats första gången till och
              med förenat med våld och dödsfall.
            </seg>
            <seg n="d6396c61">
              Bara på grund av Gaza borde man göra någonting. Men det är också
              så mycket annat som händer i övriga delar av Palestina och som
              förstärker situationen. Nu måste vi ta nya grepp, för hittills
              har det inte fungerat.
            </seg>
          </u>
          <note type="speaker" n="8f1101b0">
            Anf. 10 VALTER MUTT (MP):
          </note>
          <u who="valter_mutt_c20a58" xml:id="i-2d38b4b1a90d1c9b-1" n="83068a91">
            <seg n="c9ef3107">
              Herr talman! Förutom politiskt stöd till fredsprocessen talar
              utrikesministern om vikten av konkret stöd till det palestinska
              statsbyggandet. Jag skulle då vilja ta upp en så tragiskt konkret
              fråga som bosättarnas våld mot den palestinska civilbefolkningen,
              som enligt FN-organet OCHA har ökat kraftigt under de senaste
              fem åren och inbegriper allt från misshandel till mordbränder.
            </seg>
            <seg n="5bc82d15">
              Enligt internationell rätt är Israel skyldigt att skydda civilbefolkningen
              på de områden man ockuperar, men enligt den israeliska människorättsorganisationen
              Yesh Din läggs över 90 procent av alla israeliska polisutredningar
              om bosättarattacker ned utan åtal. I en uppmärksammad officiell
              rapport häromåret redovisade också Talia Sasson vid den israeliska
              åklagarmyndigheten hur israeliska myndigheter och departement
              ger olika sorters stöd till dessa illegala bosättningar.
            </seg>
            <seg n="e92e05d3">
              Det är glädjande att FN:s människorättsråd i mars antog en resolution
              om att utreda hur israeliska bosättningar inkräktar på palestiniernas
              mänskliga rättigheter. Jag skulle vilja fråga utrikesministern
              hur Sverige konkret kan verka för att stävja det avskyvärda bosättarvåldet.
            </seg>
          </u>
          <note type="speaker" n="d3344507">
            Anf. 11 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-1aa9eb7b7bc0d811-0" n="a28dab1a" next="i-a17c44f5c9b125bc-0">
            <seg n="e14eacef">
              Herr talman! Vi fick höra ett svar till från utrikesministern
              som gick ut på ungefär samma sak. Vi ser på konflikten på samma
              sätt verkligheten ser ut som den gör. Det är dock fortfarande
              inga svar på frågan vad som egentligen krävs. Att prata, försöka
              få till förhandlingar och sådana saker har vi som någon sade hållit
              på med i kanske 45 år. Situationen är inte annorlunda nu. Tvärtom
              har allting eskalerat till det sämre. Det innebär att frågan blir:
              Vad gör man för konkreta saker?
            </seg>
            <seg n="aec99dff">
              Några saker jag lyfte upp handlar om detta med frihetsberövande,
              som någon var inne på. Vi hade en situation för något eller ett
              par år sedan där man till och med försökte tillfångata parlamentariker
              från Palestina och sätta dem i fängelse. Det handlar alltså om
              valda ledamöter.
            </seg>
          </u>
          <note n="f6ff069f">
            (Utrikesminister CARL BILDT (M): Oh ja, många.)
          </note>
          <u who="torbjorn_bjorlund_938599" xml:id="i-a17c44f5c9b125bc-0" n="a28dab1a" prev="i-1aa9eb7b7bc0d811-0">
            <seg n="311588c5">
              Ja, och hur reagerar man på det? Jag såg ingen reaktion som var
              utöver den som var när det gäller andra fångar och så vidare.
              Det är ord men ingen handling.
            </seg>
            <seg n="d5acabf8">
              När det gäller associeringsavtalet, alltså handelsavtalet med
              Israel, är det samma sak. Man står stilla på samma ställe men
              gör ingenting för att faktiskt pressa Israel genom att försämra
              avtalet eller säga upp avtalet, vilket vore en oerhört stark reaktion
              och något som skulle kunna ge resultat direkt.
            </seg>
            <seg n="ef387c98">
              En annan fråga är: Skulle man kunna tänka sig att göra ett sådant
              avtal med den palestinska myndigheten, att de får ett handelsavtal
              som på något sätt gynnar dem precis lika mycket eller kanske till
              och med mer än Israel? Det är en sådan konkret fråga som är väldigt
              enkel och som vore ett enkelt beslut i EU: Vi gör så här. Vi ingår
              detta avtal, så får vi samma förutsättningar och markerar mot
              Israel vad som är viktigt och inte.
            </seg>
            <seg n="e7cffb67">
              Sedan var Valter Mutt inne på trakasserierna. Vi har i dag en
              situation då väldigt många fundamentalistiska israeler, inte bara
              bosättare utan även i Jerusalem, faktiskt agerar på ett sätt som
              är kränkande både mot folkrätt och mot mänskliga rättigheter.
              Jag såg någon bild i dag på en svensk kvinna som är ute för att
              försvara mänskliga rättigheter i Hebron och som blev attackerad
              sönderslagen av israeliska bosättare. Det finns alltså en fundamentalism
              som måste motverkas.
            </seg>
            <seg n="6ec7139f">
              Det är också en fråga som är viktig för oss att ta upp: Vad är
              det som gör att man inte kan gynna de krafter mot fundamentalisterna
              som i dag finns i Israel och faktiskt ta ställning på så sätt
              att man säger att vi om de inte gör detta fryser eller tar bort
              avtalet när det gäller handeln? Det vore ett konkret straff för
              Israels agerande.
            </seg>
            <seg n="f3682767">
              Utrikesministern tar upp jämförelsen, att man ska ställa samma
              krav på både palestinier och israeler när det gäller handlingar
              och raketer som flyger. Jag var i Sderot för ungefär ett år sedan
              och såg hur det ser ut. De har ett litet museum där med olika
              raketer som har flugit in. Det är korta rör som egentligen inte
              har någon som helst likhet med israelernas målsökande robotar
              eller de bomber som släpps i Gaza. Det är en jämförelse som inte
              går att göra på samma dag. Det måste man också vara medveten om.
            </seg>
            <seg n="0bec76b8">
              Jag tycker inte att man kan ställa dessa mot varandra som två
              jämbördiga parter, för det är de inte. Det är en stark ockupationsmakt
              som även hotar länderna i regionen, till och med Iran mot en ockuperad
              befolkning som gör vad de kan för att slåss för sin frihet. Jag
              tycker att det någonstans finns en gräns för vad förhandlingar
              kan leda till. Det leder inte till någonting. Det har vi sett
              under många år. Jag har i hur många år som helst hört utrikesministern
              säga att det inte är läge och att det inte är dags. När är det
              dags att sätta kraft bakom de ord som sägs? När är det dags att
              göra någonting som verkligen leder till någonting? Det skulle
              jag vilja veta.
            </seg>
            <seg n="410606fa">
              Som det ser ut nu kan situationen i och med detta också eskalera
              till området. Regionen är oerhört instabil. Vi vet hur det ser
              ut i Syrien, och hotet mot Iran från Israel är också en sak som
              går in i detta. Hur kan Israel tillåtas att agera på detta sätt
              och hota stabiliteten i regionen? Vi vet naturligtvis att bland
              annat USA och deras maktintressen ligger bakom, men någonstans
              måste man faktiskt stå upp för mänskliga rättigheter och folkrätt
              och göra någonting åt det.
            </seg>
          </u>
          <note type="speaker" n="eaf378ff">
            Anf. 12 MONICA GREEN (S):
          </note>
          <u who="monica_green_650948" xml:id="i-f65df66b2318c7e7-1" n="f6dc68c7">
            <seg n="ade773bb">
              Herr talman! Förutom det förtryck israelerna utövar mot palestinier
              är det oerhört svårt med den fattigdom och höga arbetslöshet som
              finns i Palestina i dag. När Israel tar mer och mer mark i anspråk
              för att odla får palestinierna än svårare att få sin ekonomi att
              gå ihop.
            </seg>
            <seg n="65e20882">
              Jag hörde talas om en arbetslös man i Betlehem som var tvungen
              att olagligt ta sig över den förbannade muren för att jobba på
              ett bygge och bygga ett olagligt ockuperat hus åt israeler. Sedan
              tog han sig tillbaka till sin familj i Betlehem på kvällen. Han
              fick betalt för att göra detta åt israeler, för att över huvud
              taget överleva. Det är en orimlig tanke att människor ska behöva
              göra detta bygga åt dem som sedan ska flytta in på palestinsk
              mark trots att det är palestinier som ska bo där.
            </seg>
            <seg n="83aa3a74">
              Vi måste berätta om dessa vidrigheter, och vi måste sätta stopp
              för dem. Regeringen måste erkänna staten Palestina.
            </seg>
            <seg n="11277ed7">
              Carl Bildt har varit i Hebron, och det har vi också varit. Vi
              har sett hur israeler kastar sten på palestinska barn när de går
              till skolan. Medföljare som nu kommer från Sverige och andra delar
              av världen för att följa med barnen till skolan vittnar om hur
              dessa barn inte kan ta sig till skolan på egen hand för att de
              blir trakasserade av fundamentalister.
            </seg>
            <seg n="2c69289a">
              Carl Bildt och andra säger att palestinska barn minsann kastar
              sten och att det är dumt samt att israeler kastar barn i fängelse
              för att de kastar sten. Det är dock precis som flera har varit
              inne på: Detta är inga jämbördiga parter.
            </seg>
            <seg n="99903445">
              Ingen av oss försvarar någon som helst stenkastning, vare sig
              från vuxna israeler eller från palestinska barn, och vi försvarar
              inga raketer heller. Men man ska veta att ett folk som blir förtryckt
              och förtryckt till slut reser sig igen. Ingen försvarar det, men
              det är en förklarlig handling. Till slut orkar folket inte med
              förtrycket längre. Vem som helst som blir nedtryckt gång på gång
              skulle försöka resa sig igen och använda det som behövs för att
              göra det. Det är en förklaring, men det är inget försvar av det
              våld som förekommer. Dessutom är de övergrepp israelerna utsätter
              palestinierna för så många fler och så mycket värre.
            </seg>
            <seg n="a567ee63">
              Jag vill återkomma till de varor som tillverkas och odlas på
              palestinsk mark och som israeler säljer. Varför sätter vi inte
              stopp för detta? Varför säger vi åtminstone inte att det måste
              vara ursprungsmärkning? Varför kan inte Sverige gå före? Sverige
              borde kunna göra som engelsmännen när det gäller detta, och Sverige
              borde kunna följa andra i att erkänna Palestina.
            </seg>
            <seg n="a5fcb8f6">
              Vi har mycket att göra. Vi kan inte bara gå efter i EU:s spår
              nu, utan vi kan agera själva och trycka på. Vi kan visa att vi
              inte längre accepterar detta. Det kommer nämligen att bli en mycket
              sämre situation om ingenting görs omedelbart.
            </seg>
          </u>
          <note type="speaker" n="b18d8cef">
            Anf. 13 Utrikesminister CARL BILDT (M):
          </note>
          <u who="unknown" xml:id="i-91dd97001daae28a-2" n="14d3cbff">
            <seg n="5dc02aad">
              Herr talman! Även om jag tror att vi har samma verklighetsbeskrivning
              och ser situationen relativt likartat finns det tveklöst nyanser
              i vårt sätt att resonera.
            </seg>
            <seg n="5cf5772f">
              Monica Green säger att vi ska gå före och inte bry oss om EU.
              Det tror jag är fel. Jag tror att vi kan utöva inflytande genom
              att vi har inflytande inom EU. EU sitter med i kvartetten, och
              EU har tyngd. Det är klart att det i en riksdagsdebatt är lätt
              att säga att jag ska säga mer, göra mer och ha mer invektiv än
              någon annan. Någonstans utanför Helgeandsholmen har kanske en
              sådan politik effekt, men inte nere i Mellanöstern i nämnvärd
              grad.
            </seg>
            <seg n="f13c2938">
              Utrikespolitiken har förvisso sin inrikespolitiska dimension,
              men jag är relativt besjälad av att ha en utrikespolitik som också
              har en utrikespolitisk effekt. Sedan kan jag också känna en frustration
              över att jag inte kan förändra hela världen med en gång på det
              sätt som jag skulle vilja. Där får jag väl då erkänna mitt misslyckande.
            </seg>
            <seg n="3b73a728">
              Det finns en frustration över läget i regionen, och jag delar
              den förvisso. Undertonen i flera av inläggen var: Varför måste
              vi hålla på med samtal? Men tyvärr är det nog så att det bara
              är en fredslösning grundad på samtal och förhandlingar som kan
              få slut på ockupationen. Det kan kännas frustrerande med den långsamma
              diplomatins malande väg, men det finns ingen annan väg till en
              varaktig fred, vare sig för palestinierna eller för israelerna.
              Det avgörande är att ockupationen upphör. Det är den som orsakar
              huvuddelen av de här problemen.
            </seg>
            <seg n="13b02b4e">
              En mörk bild har tecknats. Låt mig lägga till ett ljust inslag
              i bilden, och det är att det har skett betydande framsteg i det
              palestinska statsbyggandet. Det har vi inte minst från EU:s och
              Sveriges sida stöttat och välkomnat. Det är ännu inte där som
              en stat. Där ser jag risker med det som ni vill, det vill säga
              att erkänna detta som en stat. Ni borde se risken med att Israel
              säger: Ja, men nu är ni färdiga med den palestinska staten, och
              om ni anser att en palestinsk statsbyggnad är förenlig med vår
              militära ockupation tycker vi det också. Men det är det inte.
              Ockupationspolitiken är icke förenlig med en fungerande stat.
              Man kan inte säga att det är en fungerande stat när det fortfarande
              är militär ockupation. Tänk på frågeställningen om det inte långsiktigt
              spelar i ockupationsmaktens händer, om det i själva verket minskar
              trycket på Israel till en förhandlingslösning som är enda vägen
              framåt!
            </seg>
            <seg n="94b0ebdb">
              Sedan ska vi titta på, det har jag lovat, detta med ursprungsmärkning.
              Den är som sagt frivillig, så det är inte alldeles enkelt. Om
              den brittiska har fungerat eller inte finns det lite delade meningar
              om. Men, à la bonne heure, jag är öppen för att också ta upp den
              diskussionen inom EU-kretsen. Jag tror att det vore av värde,
              även om jag kan se en del svårigheter med att gå fram den vägen.
            </seg>
            <seg n="ce6c81a5">
              Vi ska fortsätta vårt arbete och vara mycket tydliga i fördömandet,
              inte minst av bosättningspolitiken som vi diskuterar och de olika
              arresteringar som har skett, som nämndes, bland annat av palestinska
              parlamentariker. Sedan ska man vara medveten om att det kan finnas
              arresteringar som är motiverade av terrorhandlingar som är begångna.
              Men detta kan icke förklara eller försvara den massiva arresteringspolitik
              som vi ser och har sett på israelisk sida. Där ska vi fortsätta
              att vara tydliga.
            </seg>
            <seg n="409b9b8c">
              Vi ska målmedvetet försöka skapa förutsättningarna för en fredsprocess
              i dialog. Det förutsätter en dialog också med Israel. Israel är
              en demokratisk stat. Det finns många delade meningar i denna demokratiska
              stat. Åk till Knesset och se hur osams de är om praktiskt taget
              allting! Vår riksdag här framstår som ett harmoniskt bönemöte
              i jämförelse med de slagsmål som ständigt pågår i Knesset, höll
              jag på att säga.
            </seg>
            <seg n="482a6fcf">
              Vi måste ha en dialog med de olika delarna av det israeliska
              samhället för att få också dem att tydligare inse det som ni beskriver
              och det som jag håller med om, att sker det ingen avgörande förändring
              och inga framsteg i fredsprocessen finns det risk för att detta
              bygger upp något som icke är till palestiniernas omedelbara intresse
              men mycket tydligt inte heller i staten Israels långsiktiga intresse.
            </seg>
          </u>
          <note type="speaker" n="a26d5066">
            Anf. 14 KATARINA KÖHLER (S):
          </note>
          <u who="katarina_kohler_c6b83a" xml:id="i-c237f14fa160f503-2" n="bcc12426">
            <seg n="6969c39a">
              Herr talman! Det är mycket som jag skulle vilja säga. Jag tänker
              på det här ganska ofta, för mina resor där nere har gjort att
              jag har lärt känna många människor, lärt känna dem som just människor,
              så de finns i mina tankar.
            </seg>
            <seg n="ab778235">
              Jag tror att Israel på något sätt håller på att kollapsa. De
              har som stat oerhört många problem med sina olika grupper som
              kommer från många olika länder. Men om världen fortsätter att
              låta dem bete sig som de gör utan att någonting händer, får jag
              en känsla av att de nog sitter där och skrattar rätt ordentligt.
              Att de dessutom har ett handelsavtal som gör dem till fullvärdiga
              medlemmar känns helt galet.
            </seg>
            <seg n="ade625c9">
              Jag menar inte att Carl Bildt som utrikesminister kan förändra
              världen eller den här situationen. Det måste jag erkänna. Men
              jag önskar och hoppas att du med kraft talar om de här frågorna
              i EU och utomlands när du träffar människor och de här frågorna
              kommer upp, för det är så oerhört viktigt. Vi kan inte lämna ett
              helt folk åt sitt öde att vara fångna och där den israeliska staten
              helt och fullt ensam ställer villkor som är vidriga. Det måste
              vi med all kraft motarbeta.
            </seg>
          </u>
          <note type="speaker" n="ac0005ef">
            Anf. 15 HILLEVI LARSSON (S):
          </note>
          <u who="hillevi_larsson_81d8b4" xml:id="i-a9e12a59c361665d-2" n="0836504d">
            <seg n="670fba3f">
              Herr talman! Jag tror inte att vi behöver vara så rädda för att
              situationen ska bli värre, för det är svårt att tänka sig att
              den kan bli värre än vad den är i dag och att de metoder som hittills
              har använts skulle kunna vara mer verkningslösa än vad de är.
              De har ju misslyckats totalt.
            </seg>
            <seg n="268040fc">
              Det är nästan löjligt att man ena dagen sitter i samtal med Israel
              och att de nästa dag beslutar om ytterligare antal bosättningar
              som är helt i strid med både fredsprocessen och FN:s resolution.
              Det betyder att de struntar totalt i de här samtalen. Det är bara
              för syns skull som de sker. Därför krävs det någonting nytt nu.
              Alternativet är att ge upp, för vi har ju sett hur det har gått
              hittills.
            </seg>
            <seg n="a2aeb266">
              Jag tror att ett erkännande av Palestina framför allt är en symbolisk
              handling som visar att vi stöder Palestinas frihet. Om vi inte
              ens vågar göra det får Israel signalen att här inte finns något
              motstånd över huvud taget, att man kan fortsätta som förut.
            </seg>
            <seg n="2674d756">
              Ett FN-medlemskap, även om det inte blir ett fullvärdigt medlemskap
              utan förstärkt observatörsstatus, är ändå symboliskt viktigt på
              det sättet att en majoritet av FN:s medlemmar röstar ja till medlemskap.
              Men det är också så att Palestina kan få ökat inflytande i generalförsamlingen,
              inte minst när det gäller de krigsbrott som Israel har begått,
              senast i Gaza. Det är bland annat för att Palestina inte är medlem
              i FN som de inte har kunnat åtalas för det här. Jag tror därför
              att det skulle vara både reellt och symboliskt viktigt med ett
              erkännande och ett FN-medlemskap.
            </seg>
            <seg n="235a77a8">
              Det finns också så mycket annat man kan göra. De andra interpellanterna
              har varit inne på det på ett väldigt bra sätt. Köper man bosättarprodukter
              medverkar man till folkrättsbrott. Det måste stoppas. Vi måste
              göra allt vi kan. Det är en mycket bra idé att inrätta associeringsavtal
              även med Palestina. Så visst finns det saker att göra.
            </seg>
          </u>
          <note type="speaker" n="e06d4177">
            Anf. 16 VALTER MUTT (MP):
          </note>
          <u who="valter_mutt_c20a58" xml:id="i-2d38b4b1a90d1c9b-2" n="83068a91">
            <seg n="3df1dfc3">
              Herr talman! En förutsättning för ett välinformerat svenskt agerande
              är naturligtvis kontaktytor med såväl det officiella Israel som
              det vitala israeliska civilsamhället, och då inte minst med internationellt
              ansedda människorättsorganisationer som exempelvis B´Tselem.
            </seg>
            <seg n="003786e1">
              Det skulle vara intressant att få höra några ord från utrikesministern
              om hur UD arbetar för att optimera kontaktytorna med den här typen
              av organisationer liksom med de israeliska lokalpolitiker som
              faktiskt står upp för mänskliga rättigheter och vill hitta nya
              verktyg för fredsprocessen.
            </seg>
          </u>
          <note type="speaker" n="16799f14">
            Anf. 17 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-3efc1aa61ca950d2-1" n="a28dab1a">
            <seg n="91ad3a1d">
              Herr talman! Utrikesministern svänger sig igen med en massa ord.
            </seg>
            <seg n="5a9b2c60">
              För det första talar han om en inrikespolitisk dimension, ungefär
              som att vi skulle vara intresserade av att göra en sak av det
              här bara för att det skulle synas i Sverige. Vi ställer ju frågorna
              därför att det handlar om utrikespolitik som vi är engagerade
              i och där Sveriges agerande står under kritik.
            </seg>
            <seg n="072b42db">
              För det andra är frågan vad som är folkrättsligt rätt när det
              gäller en stat kontra ett territorium. Skulle det vara sämre att
              ha en palestinsk stat ockuperad än ett palestinskt territorium?
              Jag tror att det är tvärtom. Enligt folkrätten skulle det vara
              värre att ockupera den palestinska staten än ett territorium.
              Det här är också ett lite skruvat resonemang som jag inte alls
              ställer upp på. Jag tycker att det är helt tvärtom. Att man agerar
              som man gör från Palestinas sida är därför att man vill bli erkänd
              som en stat för att kunna vara mer folkrättsligt skyddad än vad
              man är i dag.
            </seg>
            <seg n="42fe5a7a">
              Jag menar att man på något sätt måste sätta press på Israel som
              ockupationsmakt när det gäller avtal och att erkänna Palestina
              som en jämbördig stat.
            </seg>
            <seg n="bb413d1f">
              Det är där man gör skillnad när det gäller pressen på Israel.
              Jag tror definitivt att Sverige, som tidigare, kan förändra världen
              genom att göra sitt. Utrikesministern kan göra saker i EU eller
              uttala sig som svensk utrikesminister för dessa saker, som definitivt
              är viktiga och inte bara symboliskt utan på många andra sätt.
            </seg>
            <seg n="bf756c19">
              Jag ska avsluta med den sak som jag egentligen tror kommer att
              vara framtidens problem. Det är situationen i Jerusalem. Jag uppmanar
              utrikesministern att hålla ögonen på situationen i Jerusalem när
              det gäller de fördrivningar och det som skulle kunna vara etnisk
              rensning där i dag. Detta har pågått länge på Västbanken, och
              i dag flyttar man över det till Jerusalem. Jerusalem är så symboliskt
              för IsraelPalestina-konflikten att om man gör så här och skapar
              någonting som är rensat från palestinier skapar man en situation
              som blir i princip olöslig. Då kan man tala och säga hur många
              vackra ord som helst, men det händer ingenting.
            </seg>
          </u>
          <note type="speaker" n="e6485b9f">
            Anf. 18 MONICA GREEN (S):
          </note>
          <u who="monica_green_650948" xml:id="i-f65df66b2318c7e7-2" n="f6dc68c7">
            <seg n="7acbf333">
              Herr talman! Tack för att vi har haft denna debatt! Visst är
              det så, Carl Bildt, att ingen kan göra allt. Men alla kan göra
              något. Sverige kan inte förändra ensamt. Vi måste bygga kontakter.
              Vi måste bygga allianser med andra länder som också är beredda
              att se till att Palestina erkänns och att ockupationsmakten, det
              vill säga Israel, lämnar Palestina. 1967 års gränser ska gälla.
            </seg>
            <seg n="f6072b70">
              Kan Carl Bildt förklara varför Israel har det mest förmånliga
              avtalet för att sälja sina varor? Varför är det så? Carl Bildt
              säger att freden måste skapas genom samtal. Jag håller med om
              det. Men samtal sker ju inte! Fredssamtalen sker inte eftersom
              israelerna inte ser att de tjänar något på det. De tjänar på att
              vara en ockupationsmakt. De tjänar på att ta mark från Palestina.
              De tjänar på att flytta in i palestiniernas hus. De tjänar på
              att bygga bostäder på palestinsk mark. Och de stjäl vatten.
            </seg>
            <seg n="6b65632c">
              Ockupationsmakten måste lämna Palestina nu. Vi måste erkänna
              Palestina.
            </seg>
          </u>
          <note type="speaker" n="eee9e0a4">
            Anf. 19 Utrikesminister CARL BILDT (M):
          </note>
          <u who="unknown" xml:id="i-91dd97001daae28a-3" n="14d3cbff">
            <seg n="f35e945f">
              Herr talman! Också jag ber att få tacka för debatten och för
              synpunkterna. Jag har bara några avslutande reflexioner.
            </seg>
            <seg n="ebc6906f">
              Israel är en stat som alla andra i någon utsträckning. Men det
              är en stat med en speciell historia och med en speciell karaktär;
              det är vi alla medvetna om. Jag tror inte att man kan nå framsteg
              med Israel genom att driva in landet i ett hörn. Jag tror att
              vi måste ha en dialog med Israel. Det gäller alla delar av det
              israeliska samhället. Vi har mycket kontakter med olika MR-organisationer
              och frivilligorganisationer som arbetar i den riktning vi vill.
              Det är så man påverkar en demokrati. Israel är en demokrati. De
              har en annorlunda historia som de lever med mycket starkt och
              som vi också måste ta i beaktande när vi utformar politiken.
            </seg>
            <seg n="a5ec4cf3">
              Sedan kan det ta tid. Jag kan också känna frustration. Hillevi
              Larsson vill ha en symbolisk handling. Ja, om det räckte med en
              och annan symbolisk handling hade vi väl åstadkommit fred för
              länge sedan. Jag tror att det krävs en hårdnackad fredsförhandling.
              Vi måste se till att en sådan kommer till stånd.
            </seg>
            <seg n="b4e71250">
              Något kan vi i all fall göra. Jag skulle ha nämnt det tidigare,
              men jag nämner det nu i alla fall: Vi sluter i dag ett värdlandsavtal
              med Palestina när det gäller deras diplomatiska närvaro här. Vi
              ger dem immunitet och vi ger dem privilegier. En av mina företrädare
              antydde 1995 att man skulle göra detta. Det var 17 år sedan. Nu
              gör vi det, och det är första gången vi gör detta med någon som
              inte är en stat. Vi ger dem samma diplomatiska immunitet, regler
              och privilegier i Helsingfors som statsföreträdare har. Palestina
              är fortfarande inte en stat, men vi tar ett viktigt steg upp.
              Det kan ses som symboliskt, men det är också substantiellt viktigt
              för de palestinska företrädarna att aktivt kunna verka i vårt
              land.
            </seg>
          </u>
          <note n="10802d93">
            Överläggningen var härmed avslutad.
          </note>
          <note n="4aac586a">
            8 § Svar på interpellation 2011/12:396 om visumansökningar
          </note>
          <note type="speaker" n="3a1e4019">
            Anf. 20 Utrikesminister CARL BILDT (M):
          </note>
          <u who="unknown" xml:id="i-91dd97001daae28a-4" n="14d3cbff">
            <seg n="26cc694e">
              Herr talman! Shadiye Heydari har frågat mig vad som har hänt
              sedan hon i december 2010 ställde frågan hur man kan förbättra
              så att viseringssökande kan söka från fler länder än i dag. I
              interpellationen ställer hon också frågan om honorärkonsulaten
              kan ta emot viseringsansökningar för vidarebefordran till närmaste
              svenska ambassad eller karriärkonsulat.
            </seg>
            <seg n="0b2a7254">
              Först vill jag betona att vi anser det vara av stor vikt att
              underlätta för de personer som av olika anledningar vill besöka
              Sverige. Som jag nämnde i mitt tidigare svar har EU:s medlemsstater
              genom den EU-förordning som reglerar viseringsverksamheten Viseringskodexen
              möjlighet att via så kallade representationsavtal bistå varandra
              på de orter där vi inte själva är närvarande. Sedan december 2010
              har vi utökat antalet överenskommelser om representation från
              ett 80-tal till i dagsläget 95 stycken. Ytterligare orter tillkommer
              under sommar och tidig höst.
            </seg>
            <seg n="bc25f818">
              Därutöver beslutade regeringen 2011 att bemyndiga Regeringskansliet
              att besluta om samarbete med externa tjänsteleverantörer i viseringsärenden.
              Dessa samarbeten kommer att utöka servicen påtagligt genom att
              tjänsteföretagen kan ha många fler mottagningskontor, även utanför
              huvudstäderna. Det gäller främst i stora länder som till exempel
              Ryssland, Kina och Indien där sökande kommer att slippa resa långa
              sträckor för att ta sig till en ambassad. De kan i stället vända
              sig till ett mer närliggande mottagningskontor.
            </seg>
            <seg n="5d16a74f">
              Vad beträffar möjligheterna för honorärkonsulaten att ta emot
              och förmedla viseringsansökningar är den, som jag tidigare har
              sagt, begränsad då honorärkonsulaten inte betraktas som myndigheter
              och därför inte kan ges samma uppgifter som de så kallade karriärkonsulaten
              med utsänd personal.
            </seg>
            <seg n="bf02c603">
              Sedan oktober förra året har det EU-gemensamma informationssystemet
              Visa Information System börjat införas på utlandsmyndigheterna.
              Som del av detta krävs personlig inställelse och biometriska uppgifter,
              det vill säga att varje viseringssökande måste lämna fingeravtryck
              i samband med ansökan. För närvarande omfattas regionerna Nordafrika
              och delar av Mellanöstern. Under det kommande dryga året införs
              systemet även i övriga regioner världen över.
            </seg>
            <seg n="b5801003">
              Systemet kräver ett it-stöd som uppfyller vissa säkerhetskrav.
              Detta finns enbart på våra ambassader och lönade generalkonsulat.
              Det är därför för närvarande inte aktuellt att låta viseringsansökningar
              tas emot av honorärkonsulaten, som inte har denna tekniska utrustning.
            </seg>
          </u>
          <note type="speaker" n="15e1eea3">
            Anf. 21 SHADIYE HEYDARI (S):
          </note>
          <u who="shadiye_heydari_eccba9" xml:id="i-786d5aaa7ae78bb0-0" n="f0a7f81d">
            <seg n="94c27554">
              Herr talman! Först vill jag tacka utrikesministern för svaret.
              Samtidigt vill jag hälsa ministern välkommen hem till Sverige.
            </seg>
            <seg n="2cd07bfe">
              Herr talman! I vårt fantastiska land Sverige bor människor från
              nästan hela världen. De har anhöriga som bor kvar i sina gamla
              hemländer och som gärna vill besöka dem någon gång i livet. Samtidigt
              finns en annan grupp som vill komma hit för att studera eller
              som turister.
            </seg>
            <seg n="96a592bb">
              Processen är mödosam för många viseringssökande. Det handlar
              inte enbart om att fylla i en blankett. Det handlar om tid, pengar
              och säkerhet samt om två eller tre resor för många viseringssökande.
              Eftersom Sverige inte har någon ambassad i många länder måste
              de viseringssökande resa till grannlandet för att söka visum.
              Det innebär att man först åker dit för att boka en tid. Sedan
              blir man kallad till en intervju. Antingen får man en tid samma
              dag eller under samma vecka. Sedan måste man komma tillbaka till
              ambassaden för att få ett besked. Det handlar alltså om tre resor.
            </seg>
            <seg n="5e075dbc">
              Jag tycker inte att detta är snällt mot de människor som vill
              besöka sina anhöriga. Det handlar många gånger om barnfamiljer
              eller äldre personer, som har svårigheter att ta sig till ambassaden.
              Det är lättare för ungdomar, studenter eller kanske affärsmän
              att ta sig till de här länderna för att söka visum.
            </seg>
            <seg n="95c1c272">
              Min fråga i det första fallet är: Kommer ministern att vidta
              några andra åtgärder beträffande detta?
            </seg>
          </u>
          <note type="speaker" n="e136234e">
            Anf. 22 Utrikesminister CARL BILDT (M):
          </note>
          <u who="unknown" xml:id="i-91dd97001daae28a-5" n="14d3cbff">
            <seg n="00b593da">
              Herr talman! Låt mig först säga att jag dess värre delar synen
              i beskrivningen. Och tack det är trevligt att vara tillbaka i
              Sverige!
            </seg>
            <seg n="d913a3bf">
              Jag delar alltså synen att detta är besvärligt. Delvis har det
              också blivit mer besvärligt när vi inför ett mer pålitligt system.
              Vi arbetar löpande med detta. Det vi har kunnat göra och som jag
              nämnde här handlar om tjänsteföretag och samarbete med andra länder.
              Sverige kan som bekant inte vara närvarande överallt i världen.
              Men vi måste hitta ännu fler former för att göra detta möjligt.
            </seg>
            <seg n="93f7c77c">
              Jag kan inte göra så mycket mer konkret för ögonblicket än att
              bara säga att vi är mycket medvetna om detta. Vi delar i allt
              väsentligt synen i beskrivningen, och vi fortsätter löpande att
              söka vägar. Jag ska inte utlova att vi sätter upp nya svenska
              ambassader, för det kommer vi inte att göra. Men det handlar om
              nya vägar och om samarbete med andra länder och tjänsteföretag.
            </seg>
            <seg n="d299aa5c">
              Jag noterar att andra länder har gått ännu längre än vi när det
              gäller att utnyttja olika tjänsteföretag. Det är möjligt att det
              är den väg som vi kommer att gå alltmer i framtiden för att lösa
              en del av de här problemen.
            </seg>
          </u>
          <note type="speaker" n="377982e7">
            Anf. 23 SHADIYE HEYDARI (S):
          </note>
          <u who="shadiye_heydari_eccba9" xml:id="i-786d5aaa7ae78bb0-1" n="f0a7f81d">
            <seg n="6d6975bf">
              Herr talman! Det är glädjande att ministern tycker att det är
              viktigt att man ska underlätta för viseringsansökningar och att
              man ska samarbeta med andra. I sitt svar sade ministern att man
              har utvecklat detta en hel del. Det är jättebra.
            </seg>
            <seg n="32baef5a">
              Tjänsteföretagen finns kanske inte i alla länder. Ministern nämnde
              Ryssland, Kina och Indien i sitt svar. Det gäller inom landet.
              Men det finns andra länder som inte har den möjligheten eller
              har någon ambassad i det egna landet. Då måste man resa till grannlandet
              för att söka visum.
            </seg>
            <seg n="0d096d0a">
              Ministern nämnde också i sitt svar att man samarbetar med andra
              EU-länder som har representationer i de här länderna. Det vore
              bra om man kunde utveckla detta så att man åtminstone slipper
              åka dit tre gånger. Det vore bra om man kunde komma dit, anmäla
              sig och sedan få komma på en intervju i stället för att åka dit
              tre gånger. Det vore bra om vi kunde hjälpa människor att slippa
              alla dessa resor. Det handlar om deras säkerhet och om pengar.
              Det kostar ju pengar att åka åtta till tolv timmar. De kommer
              dit och är trötta. De har ingenstans att sova. Det är inte säkert
              att man får en tid samma dag, och då måste man bo någonstans också.
              Alla har inte anhöriga där, då måste de bo på hotell och de kostar
              pengar. Jag tycker inte att det är okej.
            </seg>
            <seg n="22fe0c95">
              Jag vill ställa en fråga till ministern om detta. Det har skett
              en stor utveckling i de här regionerna i Ryssland, Kina och Indien.
              Jag vill fråga utrikesministern hur vi kan få till stånd samma
              utveckling i bland annat irakiska Kurdistan och i länder i Afrika
              söder om Sahara, till exempel Gambia.
            </seg>
          </u>
          <note type="speaker" n="ea56c873">
            Anf. 24 Utrikesminister CARL BILDT (M):
          </note>
          <u who="unknown" xml:id="i-91dd97001daae28a-6" n="14d3cbff">
            <seg n="67a17c99">
              Herr talman! I princip kan man göra på samma sätt. Jag vet inte
              om tjänsteföretagsmöjligheten är öppen i det konkreta exemplet
              irakiska Kurdistan. Det finns ett antal, inte så många tror jag,
              välrenommerade tjänsteföretag. Det handlar inte om vilka företag
              som helst. De finns i olika delar av världen. När vi och andra
              länder har anlitat dem har, såvitt jag förstår, erfarenheterna
              i allt väsentligt varit positiva. Huruvida de finns i de områden
              som nämndes vet jag inte.
            </seg>
            <seg n="1f16e3dd">
              Men jag är medveten om de problem som finns, speciellt i det
              förstnämnda fallet eftersom jag råkade vara där häromdagen. Jag
              är också medveten om problemen i Västafrika. Jag var där också
              häromveckan. Där har vi inte svensk representation i alla länder,
              och vi kommer inte heller att ha det. Då måste vi söka lösningar
              för att försöka åstadkomma detta.
            </seg>
            <seg n="39e7ac74">
              Jag vill tacka för interpellationen. Den är en påminnelse om
              betydelsen av de här frågeställningarna. Jag försäkrar att vi
              arbetar löpande med dem.
            </seg>
          </u>
          <note type="speaker" n="90ae2031">
            Anf. 25 SHADIYE HEYDARI (S):
          </note>
          <u who="shadiye_heydari_eccba9" xml:id="i-786d5aaa7ae78bb0-2" n="f0a7f81d">
            <seg n="0c711cb4">
              Herr talman! Jag tänker på den tekniska utvecklingen. Man skulle
              kunna söka första gången via nätet och slippa åka till ambassaden.
              Man skulle kunna gå in och anmäla att man vill ha en tid. Nu finns
              det ju olika system där man kan boka in sig. Man kan se att det
              finns en dag ledig och boka in sig för en intervju på ambassaden
              den dagen. Då skulle man åtminstone slippa den första resan. Då
              är det två resor kvar. Den möjligheten borde man kunna se över.
            </seg>
            <seg n="b289385b">
              Jag hoppas att ministern kan ta med sig den här frågan och se
              till att det sker en förändring. Tänk om ministern själv var tvungen
              att åka till Finland för att söka visum för att åka till Kanada.
              Hur det skulle det kännas? Det här är inte så roligt.
            </seg>
            <seg n="12872ae5">
              Jag har en sista fråga. Jag vet att ministern tidigare har påpekat
              att honorärkonsulaten inte har befogenheten att utfärda visum
              eftersom de inte är myndigheter. Men skulle de åtminstone inte
              kunna ta emot ansökningar till den första intervjun? Jag vill
              lämna den frågan till ministern. Det vore bra om utrikesministern
              kunde ge honorärkonsulaten samma befogenheter. De är inte en myndighet
              och kan därför inte utfärda visum, men de kanske kunde ta emot
              ansökningar eller boka tid för en intervju.
            </seg>
          </u>
          <note type="speaker" n="b67e7307">
            Anf. 26 Utrikesminister CARL BILDT (M):
          </note>
          <u who="unknown" xml:id="i-91dd97001daae28a-7" n="14d3cbff">
            <seg n="e7dcd425">
              Herr talman! Jag kan inte bedöma de möjligheterna i detalj, men
              jag tar gärna med mig den frågeställningen. Personligen tror jag
              kanske att utvecklingen framför allt kommer att gå mot ett ökat
              anlitande av tjänsteföretag. Det är en allt större del av verksamheten
              ute på våra ambassader. Den är helt dominerande på ett antal olika
              beskickningar. Man kan diskutera om det ska vara så, men vi ska
              samtidigt ha en bra service gentemot de människor som vill komma
              till vårt land och se till att den prövning som sker, ytterst
              av Migrationsverket, sker på ett rättvist och rimligt sätt. Kan
              vi göra detta genom att anlita tjänsteföretag och genom samarbete
              med andra länder i ökad utsträckning tror jag att det finns många
              skäl till att pröva på den vägen.
            </seg>
          </u>
          <note n="10802d93">
            Överläggningen var härmed avslutad.
          </note>
          <note n="651aecb6">
            9 § Svar på interpellation 2011/12:390 om restaurangmomsen
          </note>
          <note type="speaker" n="f2994919">
            Anf. 27 Finansminister ANDERS BORG (M):
          </note>
          <u who="unknown" xml:id="i-91dd97001daae28a-8" n="14d3cbff">
            <seg n="0f5121eb">
              Herr talman! Bo Bernhardsson har frågat mig vilka åtgärder, om
              några, från min och regeringens sida som föranleds av Finanspolitiska
              rådets rapport 2012. Frågan gäller även om jag ämnar återställa
              momsen, sänka den ytterligare eller på annat sätt modifiera reformen.
            </seg>
            <seg n="2837339b">
              Effekterna av sänkt moms på restaurang- och cateringtjänster
              ska ses i ett långsiktigt perspektiv. Den faktiska utvecklingen
              redan så här långt tyder på positiva effekter av restaurangmomssänkningen.
              Den statistik på restaurangpriser som vi har så här långt pekar
              åt rätt håll. Finansdepartementets bedömning är att priserna är
              ca 4 procent lägre än de skulle ha varit utan momssänkningen.
              Det motsvarar drygt en tredjedel av den totala momssänkningen
              och tre fjärdedelar av den förväntade effekt för hela året som
              angavs i budgetpropositionen för 2012. Vi ser också att försäljningen
              ökat i branschen.
            </seg>
            <seg n="01752453">
              Regeringen har även gett tre myndigheter i uppdrag att följa
              upp momssänkningen.
            </seg>
            <seg n="25991218">
              Konjunkturinstitutet har fått i uppdrag att följa upp effekterna
              på priser, löner och sysselsättning. Deras första delredovisning
              gällande det kortsiktiga prisgenomslaget ligger i linje med Finansdepartementets
              bedömning.
            </seg>
            <seg n="000a2fc1">
              Skatteverket har fått i uppdrag att följa upp effekterna beträffande
              hur åtgärden motverkar momsfusk och annat skatteundandragande.
            </seg>
            <seg n="2e28a413">
              Myndigheten för tillväxtpolitiska utvärderingar och analyser,
              Tillväxtanalys, ska följa upp effekterna gällande företagande
              och effekterna av regelförenklingen.
            </seg>
            <seg n="731bfb3e">
              Regeringens bedömning är att reformen kommer att minska den administrativa
              bördan för företagen samt bidra till en högre sysselsättning,
              inte minst för ungdomar.
            </seg>
          </u>
          <note type="speaker" n="0152a164">
            Anf. 28 BO BERNHARDSSON (S):
          </note>
          <u who="bo_bernhardsson_b292df" xml:id="i-e4c23a084a9afdd1-0" n="0d523779">
            <seg n="2810a1fa">
              Herr talman! Jag ska först tacka Anders Borg för svaret. Jag
              konstaterar att den sänkta restaurangmomsen är den enskilt dyraste
              åtgärden i budgetpropositionen för det innevarande året. Det är
              den stora jobbsatsningen. Kostnaden beräknades till 5,5 miljarder
              kronor, vilket enligt regeringens egna, ganska fantasifulla beräkningar,
              skulle jag vilja påstå, skulle leda till 6 000 nya helårsarbeten.
              Sverige skulle med andra ord äta sig ur krisen och göra det på
              restaurang.
            </seg>
            <seg n="28ca76a6">
              Jag vill betona att jag tycker att det kan vara trevligt att
              gå på restaurang. Det är en ganska fin upplevelse, men jag tror
              kanske inte att det är där lösningen på arbetslöshetskrisen ligger.
            </seg>
            <seg n="0f1fedd6">
              Jag vågar påstå att detta är ett fiasko. Regeringen beskriver
              en massa fördelar som skulle uppnås med sänkt restaurangmoms.
              Det skulle bland annat leda till att de administrativa kostnaderna
              för företag och myndigheter skulle minska genom att man jämställde
              momssatserna på livsmedel och restaurangbesök. Det skulle dessutom
              leda till ett ökat arbetskraftsutbud. Där tänkte man sig att när
              vi får mer tid över, eftersom vi äter på restaurang i stället
              för att laga mat hemma, kan vi bjuda ut vårt arbete lite mer.
              Och det skulle naturligtvis ge de nya jobben.
            </seg>
            <seg n="9fde5a94">
              Faktum är att Finanspolitiska rådet i sin rapport som jag ser
              det skjuter sönder resonemanget om restaurangmomsen. Låt vara
              att vetenskapsmän och -kvinnor uttrycker sig lite försiktigare,
              för det ligger ju i sakens natur, men jag påstår att man skjuter
              sönder resonemanget eller i varje fall ger god hjälp till att
              göra det. De pekar på en rad studier som visar att arbetsutbudet
              inte ökar eller att det ökar alltför blygsamt för att det skulle
              motivera en sänkning av momsen på restaurangbesök.
            </seg>
            <seg n="7ddfd2b6">
              När det gäller de administrativa kostnaderna och att de skulle
              minska för Skatteverket och för företagen skriver man att även
              om regeringens beräkningar skulle vara rätt det handlar om 200
              miljoner i besparingar om året torde det vara, som man uttrycker
              det, ett dyrt sätt att minska företagens och Skatteverkets kostnader.
            </seg>
            <seg n="306db0e2">
              Den viktiga frågan, även om det andra också kan vara intressant,
              är naturligtvis: Vad händer med de nya jobben? Där räknade regeringen
              i utgångsläget med att momssänkningen skulle få fullt genomslag
              på priset, det vill säga att den skulle innebära att restaurangpriserna
              skulle sjunka med 10,4 procent. Nu säger Borg att man, så här
              långt i alla fall, tror att det blir ungefär 4 procent. Konjunkturinstitutet
              säger att det blir någonstans runt 3 procent, och jag tror att
              det blir mindre.
            </seg>
            <seg n="dbb538bf">
              Slutsatserna av detta, om man nu fortfarande håller sig till
              Finanspolitiska rådets rapport, är att om man utgår från Finland
              som har erfarenhet av sådant här kanske man landar i att reformen
              skulle ge 1 100 nya jobb. Det innebär, om jag inte räknar fel,
              och det tror jag inte att jag gör, att varje sådant här nytt jobb
              i restaurangbranschen skulle kosta runt 5 miljoner kronor.
            </seg>
            <seg n="fae338a2">
              Den verkliga kostnaden för någonting är vad man måste avstå från
              för att få det, och då är frågan: Hur många jobb skulle man kunna
              få i skolan, i sjukvården eller i äldreomsorgen för de här pengarna,
              eller hur mycket skulle de kunna stärka innovationspolitiken eller
              förbättra våra järnvägar? Det är nämligen alternativen. Det här
              är en dyr reform, och den är enligt min mening ett fiasko.
            </seg>
          </u>
          <note type="speaker" n="f5132030">
            Anf. 29 Finansminister ANDERS BORG (M):
          </note>
          <u who="unknown" xml:id="i-91dd97001daae28a-9" n="14d3cbff">
            <seg n="9b2b382d">
              Herr talman! Låt mig börja med att tacka Bo Bernhardsson för
              interpellationen! Jag tycker att det är bra att vi får den här
              diskussionen.
            </seg>
            <seg n="88bc8f71">
              Ett grundläggande mål för nästan varje samhällsmodell är att
              komma så nära full sysselsättning som möjligt. Det är naturligtvis
              ett komplicerat mål av flera skäl. För det första har vi lärt
              oss att det centrala är att höja jämviktssysselsättningen. Det
              hjälper inte att man kortsiktigt förstärker efterfrågan i ett
              normalläge, därför att det så småningom ska ebba ut, och Riksbanken
              ska säkra att man inte har högre sysselsättning än den nivå som
              ekonomin klarar av att bära utan inflationsrisker.
            </seg>
            <seg n="e0dca439">
              För det andra måste vi alltid säkra att vi gör den här typen
              av åtgärder givet att vi ändå har ett stort ansvar för att offentliga
              finanser håller ihop. Det är alltså högt ställda krav på i princip
              alla åtgärder som man ska göra.
            </seg>
            <seg n="8654d1ef">
              Vi har valt att sänka restaurangmomsen därför att vi har väldigt
              starka skäl att tro att vi har för låg sysselsättning i servicesektorn,
              framför allt inom personlig service och personnära service. Vi
              har väldigt höga skatter och väldigt generösa sociala transfereringssystem.
              Den kombinationen tenderar att slå mer mot sektorer där man kan
              ersätta köpta tjänster med eget arbete och där det finns en risk
              att tjänsterna migrerar till den svarta sektorn.
            </seg>
            <seg n="0d37b6af">
              Mycket talar således för att vi generellt sett har ett problem
              inom restaurangsektorn som vi bör försöka åtgärda. Det har regeringen
              försökt göra. Vi hade skattekilar som låg på en faktor på strax
              under 7 när vi tillträdde, och nu har vi via RUT och ROT fått
              ned dem väldigt kraftigt. Genom den här typen av åtgärder har
              vi reducerat dem rätt påtagligt inom restaurangsektorn.
            </seg>
            <seg n="6deaba34">
              Effekterna ska vara tvåfaldiga. Dels ska det bli en priseffekt,
              dels ska det bli en effekt via att man får en ökad lönsamhet i
              branschen. När regeringen har räknat på sysselsättningseffekterna
              har vi inte antagit att vi ska få fullt genomslag på priserna,
              utan sysselsättningseffekten ska också komma genom att man får
              en ökad lönsamhet i branschen och att man därigenom vill anställa.
              Dels ska sänkt pris ge en ökad efterfrågan som ger fler jobb,
              dels ska ökad lönsamhet ge en ökad vilja att anställa, och så
              ska det samlat höja sysselsättningen.
            </seg>
            <seg n="3fd197c4">
              Bo Bernhardsson menar att han nu efter att reformen har pågått
              några månader kan utvärdera den och konstatera att den är ett
              fiasko. Det är inte den slutsats som KI drar och inte heller den
              som Finanspolitiska rådet drar. Finanspolitiska rådet för en del
              teoretiska resonemang, och KI har tittat på data, och deras bedömningar
              ligger väldigt nära Finansdepartementets och de som budgeten vilar
              på. Det skulle snarast tyda på att de beräkningar vi har gjort
              har varit relativt vederhäftiga och vederbörligt försiktiga.
            </seg>
            <seg n="c6bdcc89">
              Bo Bernhardsson är säker på att reformen utan att den ens är
              utvärderad är ett fiasko, och man kan fundera över varför Socialdemokraterna
              gick till val på att genomföra just den här reformen. Om jag inte
              missminner mig var det här den enskilt största skattesänkningen
              som Socialdemokraterna 2010 gick till val på att genomföra. Om
              man är så säker på att den är ett fiasko när man själv har velat
              genomföra den väcker det en del frågor om hur man faktiskt resonerade
              när man landade sitt valmanifest.
            </seg>
            <seg n="b8bcbaa1">
              Det finns en frapperande brist på konsekvens i Bo Bernhardssons
              resonemang. Finanspolitiska rådets resonemang är att vi alltid
              bör ha en enhetlig moms. Då ser jag fram emot en valdebatt där
              Socialdemokraterna går fram med en kraftigt höjd matmoms, eftersom
              det är den största enskilda avvikelsen från den enhetliga momsen.
              Konsekvensen när man kritiserar den här åtgärden måste väl vara
              att man också är beredd att gå till val på att höja matmomsen,
              eller råder det en annan logik när det gäller den? Det finns ju
              inga jobbskapande effekter av den matmomssänkning som vi genomfört,
              utan den har vi fått i arv.
            </seg>
            <seg n="83a7e843">
              Låt oss vara noggranna. Vi har tre myndigheter som ska göra utvärderingar.
              Vi får följa dem och sedan med noggrannhet se vad de landar i,
              och då kan vi utvärdera reformen. Att göra det redan nu tycker
              jag är alldeles för tidigt.
            </seg>
          </u>
          <note type="speaker" n="2612375c">
            Anf. 30 BO BERNHARDSSON (S):
          </note>
          <u who="bo_bernhardsson_b292df" xml:id="i-e4c23a084a9afdd1-1" n="0d523779">
            <seg n="e0a667af">
              Herr talman! Jo, jag vågar konstatera att det ser väldigt mycket
              ut som ett fiasko. Det är klart att Finanspolitiska rådet inte
              uttrycker sig så, eftersom de ska ha en vetenskaplig ansats och
              ska vara försiktiga i sina resonemang, men väldigt mycket i det
              som Finanspolitiska rådet pekar på antyder att regeringen har
              tänkt fel. Nu vill Anders Borg inte vidgå detta, utan han försöker
              säga att man ändå har tänkt rätt i stort sett och att man måste
              avvakta och se hur det går. Men mycket pekar på, som i rådets
              rapport, att det här är ett fiasko.
            </seg>
            <seg n="34386719">
              Då kan det inte hjälpas att vi en gång har haft detta förslag
              i ett valmanifest. Nu har vi ändå en reform på plats och vi har
              ett finanspolitiskt råd som utvärderar detta och pekar på bristerna.
              Det vore märkligt om jag inte skulle kunna ta till mig det. Det
              tycker jag att Anders Borg också borde göra.
            </seg>
            <seg n="ea9baf63">
              Full sysselsättning, säger Anders Borg. Vi är överens om att
              vi måste sträva mot det eller mot att få ned den så kallade jämviktsarbetslösheten.
              Men Anders Borg resonerar om att vi har för låg sysselsättning
              i tjänstesektorn, och, förstår jag det som, att den skulle vara
              speciellt låg i restaurangbranschen. Annars motiverar det inte
              att man ska sänka skatterna just där. Det är ett resonemang som
              för mig är ganska obegripligt. Inom tjänstesektorn så långt kan
              jag gå med på det finns det områden, inte minst inom välfärdssektorn,
              där vi förmodligen har för låg sysselsättning. Det handlar bland
              annat om skolan, äldreomsorgen, sjukvården och andra delar av
              tjänstesektorn. Men det är lite svårt att begripa varför just
              restaurangbranschen skulle vara en sektor som vi särskilt ska
              främja i ett läge där Sverige har stora utmaningar att möta för
              att klara välfärden i framtiden. För mig är det svårt att förstå.
            </seg>
            <seg n="a056a62b">
              Jag håller mig till Finanspolitiska rådets rapport, och i den
              för de också en del andra resonemang som jag tycker är intressanta,
              även om de inte följer spåret fullt ut. Det finns en frågeställning
              om hur klokt det är att använda skattesänkningar som ett sätt
              att möta en lågkonjunktur eller försöka bedriva stabiliseringspolitik,
              när alternativet är att använda det för att skapa jobb där det
              behövs i den offentliga sektorn.
            </seg>
            <seg n="2dd27e57">
              Jag behöver inte luta mig mot detta för att konstatera att det
              inte är en särskilt vettig politik, för det är mycket bättre effekt
              sysselsättningsmässigt att använda de här pengarna i den offentliga
              sektorn sjukvården, skolan och äldreomsorgen eller till att få
              ett bättre järnvägsnät och så vidare. Det blir en mycket bättre
              effekt på sysselsättningen. På samma sätt går det att resonera
              när det gäller skattesänkningar över huvud taget som man riktat
              till höginkomsttagare med en hög sparkvot och kanske också en
              hög utlandsresekvot, om jag uttrycker det så, i stället för att
              låta pengarna finnas kvar hos sjuka eller arbetslösa. Den frågan
              kan också ställas. Om man ska sänka skatter av någon sorts konjunkturpolitiska
              skäl, är det rimligt att göra det om man tror att man inte behöver
              skatterna i framtiden? Det är rätt svårt att återställa det sedan,
              det vet vi.
            </seg>
            <seg n="e84e074c">
              Då är frågan: Vad tror vi om framtiden, Anders Borg? Vad tror
              vi om äldreomsorgen i framtiden? Kommer det att krävas mer gemensamma
              resurser, eller får vi helt enkelt låta det gå dithän att en del
              får hålla till godo med någon sorts fattigvård, medan andra får
              det bästa möjliga?
            </seg>
          </u>
          <note type="speaker" n="9421c776">
            Anf. 31 PETER PERSSON (S):
          </note>
          <u who="peter_persson_b021b6" xml:id="i-11fe60bd7c6bd3b7-0" n="c6b2a690">
            <seg n="946c11fa">
              Herr talman! Det är en utomordentligt intressant debatt som Bo
              Bernhardsson initierat kring avsikterna med och effekterna av
              den sänkta restaurangmomsen. Anders Borg upprepar sin argumentation,
              som regeringsföreträdare ofta använder: Full sysselsättning är
              målet med politiken. Men Anders Borg glömmer att det han administrerar
              är en ökande arbetslöshet, en massarbetslöshet. Inför valet 2006
              var Borg och alla andra moderater ute dag efter dag, vecka efter
              vecka och talade om massarbetslöshet, när 6 procent var arbetslösa.
              I dag är 8 procent av landets befolkning arbetslösa. Då skyller
              man på Socialdemokraterna eller oro i Europa och världen. Det
              är dags för regeringen att börja ta ansvar för administrationen
              av massarbetslösheten.
            </seg>
            <seg n="ad196635">
              Åtgärden att sänka restaurangmomsen i avsikt att skaffa fler
              arbetstillfällen har Bo Bernhardsson belyst på ett elegant sätt.
              Varje tillkommande jobb beräknas av regeringens egna myndigheter
              kosta 5 miljoner kronor. Då inser man att själva avsikten är att
              inleda en växling av ekonomin i Sverige. Borg säger att tjänstesektorerna
              är för små i vårt land. Då menar han de privata tjänstesektorerna.
              Den gemensamma tjänstesektorn, där vi låter alla barn på jämlika
              villkor få undervisning och utbildning och där de gamla på jämlika
              villkor får omsorg när den behövs på ålderns höst, är inte lika
              angelägen. Det är de privata tjänstesektorerna som ska växa. De
              gemensamma tjänstesektorerna, som producerar jämlikhet, ska smältas
              ned. Då är man beredd att ta ett pris, 5 miljoner för ett jobb,
              för att den privata sektorn ska expandera.
            </seg>
            <seg n="b16957c8">
              Gör ett experiment, Anders Borg, om det är så att ditt logiska
              resonemang i denna fråga handlar om en politik som minskar arbetslösheten!
              Har du övervägt att använda de dryga 5 miljarderna till att stimulera
              sysselsättning på något annat område än restaurangbranschen? Vilken
              hade effekten blivit då? Om du hade satt in dem i kommunsektorn
              hade jobben blivit tiofalt så många. Har du över huvud taget övervägt
              om det finns några behov inom den gemensamma sektorn? Tycker du
              att kommunerna har resurser som är tillräckliga i skolan, vården
              och omsorgen? Skulle du vid en utvärdering kunna tänka dig att
              använda de 5 miljarderna i en gemensam sektor som skapar jämlikhet
              i stället för en privat tjänstesektor där jobben blir orimligt
              dyra och rycker sönder ekonomin? Har du över huvud taget kunnat
              tänka dig denna alternativa användning? Det är jag intresserad
              av att få svar på.
            </seg>
          </u>
          <note type="speaker" n="74dbf94d">
            Anf. 32 Finansminister ANDERS BORG (M):
          </note>
          <u who="unknown" xml:id="i-91dd97001daae28a-10" n="14d3cbff">
            <seg n="69c9079c">
              Herr talman! Låt oss till att börja med konstatera att Bo Bernhardsson
              redan efter ett halvår vet att den viktigaste åtgärden i det socialdemokratiska
              valmanifestet är ett fiasko. Kärnan i den socialdemokratiska skattesänkningspolitiken,
              den lilla kärna som detta ändå var, var ett fiasko. Det vet vi
              redan efter sex månader. Det hade varit intressant att se hur
              han hade utvärderat de övriga åtgärderna i det socialdemokratiska
              valmanifestet. Det måste ha varit en ännu värre serie av fiaskon
              som då hade riskerat att läggas ut som en matta över Sverige.
              På den punkten är jag dock överens med Bo Bernhardsson; det fanns
              en del uppenbara fiaskorisker i det socialdemokratiska valmanifestet,
              varav denna definitivt inte var den värsta.
            </seg>
            <seg n="36e1bfc5">
              Låt oss igen försöka tydliggöra logiken. Sverige är ett land
              med höga skatter. Vi har betydande skattekilar. Det finns mycket
              omfattande forskning som visar att skattekilar har stora och förödande
              effekter på sysselsättningen. Detta kombineras med en stel arbetsmarknad
              som har effekter framför allt på ungdomsarbetslösheten. Detta
              gör att personliga tjänster tenderar att bli mindre omfattande
              i en svensk modell. Det var det som gjorde att man när kommissionens
              underlagsrapport lades fram på rådet inför beslutet om tjänsteskattenedsättningar
              lyfte fram att effekterna förmodligen skulle bli större i de nordeuropeiska
              länderna, med Sverige, Tyskland, Danmark och Finland som exempel.
              Logiken i förslaget är glasklar, och det är därför väldigt troligt
              att det har haft effekter. Sedan kan vi hålla på och utvärdera
              hur stora de är och hur lång tid det tar. Erfarenheten från RUT
              och ROT är att effekten om något har blivit större än vad vi trott
              och definitivt inte i underkant.
            </seg>
            <seg n="08368fe4">
              Låt oss betrakta de två alternativ som lyfts fram! Bo Bernhardsson
              anser att vi borde ha satsat pengarna på att antingen bygga ut
              sjukförsäkringen eller höja de kommunala utgifterna varaktigt.
              Det var så jag förstod resonemanget.
            </seg>
            <seg n="e6434985">
              De kommunala avgifterna höjde vi kraftigt under krisåren. En
              tillfällig efterfrågedämpning ska inte leda till en permanent
              nedgång i sysselsättningen, utan man stimulerar i en nedgång.
              Men det säger ingenting om effekterna av en varaktig höjning av
              den kommunala sysselsättningen. Om man varaktigt höjer den kommunala
              sysselsättningen och det inte har skett någonting i arbetsmarknadens
              funktionssätt ska Riksbanken sedan korrigera för detta genom räntehöjningar,
              så att det inte får någon som helst varaktig sysselsättningseffekt.
              Det säger logiken i en grundläggande ekonomisk modell. Det kan
              inte ha någon effekt på den varaktiga sysselsättningen annat än
              vid sidan av den kortsiktiga efterfrågestimulansen, och den ska
              vara tillfällig. Är den permanent blir det en permanent höjning
              av efterfrågan som Riksbanken måste slå ut med räntehöjningar.
              Annars får man ett stigande uppåtgap, och då måste stigande inflation
              undergräva köpkraften, så att motsvarande justering av sysselsättningen
              sker.
            </seg>
            <seg n="41765856">
              Vidtar man den andra åtgärden, att i stället satsa pengarna på
              att bygga ut sjukförsäkringen, minskar man samtidigt arbetsutbudet.
              Då ska den varaktiga sysselsättningsnivån sjunka.
            </seg>
            <seg n="c7e299e0">
              Enligt vedertagen ekonomisk teoriram, som alla ekonomer oavsett
              parti måste utgå från, har den ena åtgärd Bo Bernhardsson förespråkar
              alltså ingen långsiktig effekt, medan den andra har en negativ
              långsiktig effekt. Det är klart att det är problematiska slutsatser
              för Bernhardssons resonemang. Det var väl därför Finanspolitiska
              rådet i sin kanske mest centrala punkt förordade att vi skulle
              gå vidare med jobbskatteavdraget, vilket vi anser att vi inte
              har budgetmedel nog att göra. Jobbskatteavdrag är en åtgärd som
              varaktigt höjer sysselsättningen och varaktigt minskar arbetslösheten.
              Jag har noterat att Socialdemokraterna i Danmark föreslagit en
              sådan stor åtgärd, men jag har inte noterat att svenska socialdemokrater
              skulle ha gjort det.
            </seg>
            <seg n="dd51a5a7">
              Vi bör beakta att Socialdemokraterna föreslår både höjd restaurangmoms
              och höjda arbetsgivaravgifter för unga. Det är klart att den kombinationen
              skulle leda till förödande effekter för sysselsättningen bland
              unga människor om den skulle genomföras. Det går inte att dra
              någon annan slutsats än att riktade skattehöjningar på 20 miljarder
              mot ungdomar leder till lägre sysselsättning bland ungdomar.
            </seg>
          </u>
          <note type="speaker" n="7028d73d">
            Anf. 33 BO BERNHARDSSON (S):
          </note>
          <u who="bo_bernhardsson_b292df" xml:id="i-e4c23a084a9afdd1-2" n="0d523779">
            <seg n="5c8c6f67">
              Herr talman! Man blir alldeles matt. Det är så mycket som Anders
              Borg påstår som jag skulle vilja bemöta men som det inte finns
              möjlighet för mig att hinna bemöta på dessa två minuter. Jag kan
              inte ge mig in i de finanspolitiska och penningpolitiska resonemangen
              och frågorna om jämviktsarbetslöshet och så vidare, för tiden
              tillåter inte det, men jag skulle gärna göra det. Vi får ta det
              en annan gång.
            </seg>
            <seg n="3155f45d">
              Jag ska hålla mig till min huvudpoäng. Ja, vi hade ett förslag
              om sänkt restaurangmoms. Men jag kan också berätta för Anders
              Borg att det inte var vår hjärtefråga. Det är möjligt att Anders
              Borg också har något han skulle vilja berätta om vems hjärtefråga
              i Alliansen som detta är.
            </seg>
            <seg n="b7eacae8">
              Vi har lagt den sänkta restaurangmomsen åt sidan därför att vi
              inte längre vill ha den. Nu ser vi hur det är i praktiken. Verkligheten
              och Finanspolitiska rådet har visat att det inte fungerar särskilt
              väl. Det är mer eller mindre ett fiasko.
            </seg>
            <seg n="f1b6b1b4">
              Jag ska upprepa själva kärnfrågan om det nu är så att vi vill
              förstärka sysselsättningen, och det vill vi. Vi måste gå mot full
              sysselsättning igen, eller någonting som kan kallas full sysselsättning
              och är värt namnet full sysselsättning. Varför ska man då prioritera
              restaurangbranschen? Varför ska man prioritera jobb till en kostnad
              av 5 miljoner per styck när man kan få tio jobb för samma summa
              i skolan, i äldreomsorgen eller i sjukvården där köerna fortsatt
              är långa?
            </seg>
            <seg n="b6840119">
              Det är min huvudfråga och poängen i resonemanget. Där tvekar
              i varje fall inte jag. Men regeringen gör det naturligtvis, eftersom
              man har en annan dagordning. Det är välfärden som vi måste slå
              vakt om. Den håller på att raseras ganska sakta men säkert, påstår
              jag.
            </seg>
          </u>
          <note type="speaker" n="ead65f88">
            Anf. 34 PETER PERSSON (S):
          </note>
          <u who="peter_persson_b021b6" xml:id="i-11fe60bd7c6bd3b7-1" n="c6b2a690">
            <seg n="2cb361b8">
              Herr talman! Jag noterar att Anders Borg inte ser helt förtjust
              ut när jag säger att han administrerar en massarbetslöshet i vårt
              land. När han var i opposition talade han om massarbetslöshet
              när vi hade 6 procent arbetslösa. I dag när vi har 8 procent försöker
              han skylla på någon annan.
            </seg>
            <seg n="c2ac3201">
              Jag noterar också att han vägrar att svara på de frågeställningar
              som både jag och Bo Bernhardsson framställde. När du har 5 miljarder
              har du valt att sänka restaurangmomsen för att åstadkomma en sysselsättningsökning.
              Regeringens egna myndigheter säger att jobben som tas fram kommer
              att kosta kring 5 miljoner.
            </seg>
            <seg n="2d67c257">
              Har Anders Borg över huvud taget övervägt en alternativ användning
              i den gemensamma tjänstesektorn där det finns stora behov? Det
              vägrar Borg att svara på. Ty jag tror det är så att den ideologiska
              drivkraften, kraftigt sänkta skatter som nu blommar ut i besparingar
              i kommunsektorn, ska mötas av en expansion i den privata tjänstesektorn.
            </seg>
            <seg n="b518daeb">
              Hit hör en sänkning av restaurangmomsen och också det så kallade
              RUT-avdraget. Jag hörde i söndags ett lysande reportage av Randi
              Mossige-Norheim om städerskorna i en av Helsingforss söderförorter
              som åkte till norrförorterna och städade. Hon intervjuade dem
              på tunnelbanan på väg hem. Samtidigt hade hon innan intervjuat
              barnen i de mer burgna förorterna som nu fick sina rum städade
              så att de kunde leka hela tiden. Hon frågade städerskorna när
              de åkte hem: Vem städar hos dig? Det får jag göra, det också,
              svarade de.
            </seg>
            <seg n="45d34587">
              Lyssna en vacker sommardag på detta program om RUT-landet. Då
              lär du dig mycket av moderat ideologi, Anders Borg.
            </seg>
          </u>
          <note type="speaker" n="edb7d6ba">
            Anf. 35 Finansminister ANDERS BORG (M):
          </note>
          <u who="unknown" xml:id="i-91dd97001daae28a-11" n="14d3cbff">
            <seg n="8eb504a9">
              Herr talman! Låt oss fokusera på kärnan i debatten. Hur höjer
              vi jämviktssysselsättningen? Det är egentligen den enda politiska
              fråga vi behöver diskutera. Det är nämligen den enda fråga som
              grundläggande har en effekt på full sysselsättning. Allt det andra
              är att konjunkturer går upp och ned.
            </seg>
            <seg n="b2834974">
              Hur höjer vi varaktigt och långsiktigt över decennierna sysselsättningen
              och sänker varaktigt arbetslösheten? Det kan bara ske genom att
              vi gör reformer som förbättrar arbetsmarknadens funktionssätt
              och gör att utbudet på arbetsmarknaden förstärks som sedan kan
              mötas av en efterfrågan som varaktigt sänker arbetslösheten. Det
              kan antingen ske genom att ekonomin växer eller genom att Riksbanken
              stimulerar efterfrågan, eftersom man kan sänka räntan.
            </seg>
            <seg n="2c0b7ca9">
              Den här debatten visar att det Socialdemokraterna förordar, permanent
              höjda offentliga utgifter antingen i termer av kommunal sysselsättning
              eller i termer av utbyggda bidragssystem, inte har någon sysselsättningseffekt.
              Det kan inte ha någon sysselsättningseffekt annat än under kristider
              då det kan göras tillfälligt som kortsiktiga efterfrågestimulanser.
            </seg>
            <seg n="9c14f60b">
              Skälet till det är uppenbart, Bo Bernhardsson. Det har en negativ
              utbudseffekt att bygga ut sjukförsäkringen och a-kassan. Vi kan
              diskutera hur stor den är. Men ingen kan ifrågasätta att det måste
              ha en negativ utbudseffekt. Det finns en mycket omfattande akademisk
              litteratur på området som är helt entydig.
            </seg>
            <seg n="bd0fbab5">
              I det andra fallet, att öka de offentliga utgifterna, kan det
              ha en liten effekt. Det finns en positiv tillväxteffekt långsiktigt
              till exempel på utbildningssystemet. Den kanske ligger 1020 år
              framåt i tiden och då i sådana fall via produktiviteten men är
              förmodligen väldigt liten och osäker.
            </seg>
            <seg n="85cdbb29">
              Den direkta sysselsättningseffekten på fyra fem års sikt måste
              vara obefintlig. Eftersom det inte hänt något på utbudssidan måste
              motsvarande justeringar ske via räntepolitiken. Det visar väldigt
              tydligt att det som är kärnan i den socialdemokratiska politiken
              aldrig kommer att kunna bidra till att skapa full sysselsättning.
              Den strider mot grundläggande ekonomisk logik.
            </seg>
          </u>
          <note n="10802d93">
            Överläggningen var härmed avslutad.
          </note>
          <note n="aa2b7304">
            10 § Svar på interpellation 2011/12:395 om servicekontoret i
            Angered
          </note>
          <note type="speaker" n="c7fa2c19">
            Anf. 36 Finansminister ANDERS BORG (M):
          </note>
          <u who="unknown" xml:id="i-91dd97001daae28a-12" n="14d3cbff">
            <seg n="17b6d8d3">
              Herr talman! Shadiye Heydari har frågat mig om jag utifrån de
              två nya utredningarna är beredd att ompröva mitt ställningstagande
              och verka för att servicekontoret i Angered bevaras.
            </seg>
            <seg n="da7bfa25">
              Regeringen har gett två uppdrag vad gäller myndigheters service,
              och båda redovisades i mitten av april 2012.
            </seg>
            <seg n="bb63979f">
              Statskontoret har haft i uppdrag att kartlägga medborgares och
              företags behov av service i samverkan, hur myndigheters service
              i dag uppfyller dessa behov i hela landet samt om förutsättningarna
              för service i samverkan behöver förbättras.
            </seg>
            <seg n="57c961db">
              Försäkringskassan har haft i uppdrag att i samråd med Arbetsförmedlingen,
              Skatteverket och Pensionsmyndigheten genomföra en djupgående analys
              över medborgarnas servicebehov och presentera en långsiktig lösning
              för hur myndigheten på olika sätt ska möta de försäkrade och medborgarna.
            </seg>
            <seg n="0a50bf8f">
              Rapporterna är under beredning i Regeringskansliet.
            </seg>
            <seg n="3b1553ad">
              Som jag framförde förra gången är utgångspunkten för regeringens
              styrning att myndigheter ska ha stor handlingsfrihet att utföra
              sina uppgifter. Val av lokal för att bedriva verksamheten är en
              fråga som avgörs helt och hållet av den myndighet som ansvarar
              för verksamheten, i det här fallet Skatteverket.
            </seg>
          </u>
          <note type="speaker" n="a07d7f57">
            Anf. 37 SHADIYE HEYDARI (S):
          </note>
          <u who="shadiye_heydari_eccba9" xml:id="i-786d5aaa7ae78bb0-3" n="f0a7f81d">
            <seg n="c55631df">
              Herr talman! Först vill jag tacka finansminister Anders Borg
              för svaret. Ett servicekontor behövs i Angered. Det är därför
              jag skrev en ny interpellation. Det är oroväckande att inte ens
              de som bor i Angered känner till att man kommer att lägga ned
              kontoret och flytta till centrala Göteborg. Detta har upprört
              boende, alla göteborgare och även företrädare för ett flertal
              partier.
            </seg>
            <seg n="f9061214">
              Som jag sade förra gången är det 50 000 invånare i Angered. Kontoret
              har besök av många personer. Det är ca 230 personer som besöker
              kontoret. Det är inte bara på grund av att de har dåliga lokaler
              som de vill flytta. Det är på grund av att de har så många besök
              att de inte klarar av trycket. De borde kanske anställa fler i
              stället för att flytta lokalen till centrala Göteborg.
            </seg>
            <seg n="9800d4b7">
              Som ministern sade i sitt svar är det Skatteverket som organiserar
              sin verksamhet. Det är inte ministerns ansvar att göra detta.
              Men om inte myndigheten sköter sig, vem ansvarar för det, ministern?
              Är det inte du som har det ansvaret?
            </seg>
            <seg n="b884b159">
              Jag går tillbaka till utredningarna som nämndes. Det är 70 procent
              av de återkommande besöken som görs av personer med utländsk bakgrund.
              Det är något som talar för att det finns ett behov i Angered.
              Det står i rapporten från Försäkringskassan att vissa grupper
              av olika anledningar kommer att vara i behov av ett personligt
              möte. Det är också ett klart besked till ministern.
            </seg>
            <seg n="c01dcd7f">
              Vad gäller rapporten från Statskontoret säger man att cirka en
              femtedel av besökarna vid de gemensamma servicekontoren har ärenden
              till flera myndigheter vid ett och samma besökstillfälle. Det
              är positivt att de kan samarbeta om de kan få vara kvar i Angered.
            </seg>
            <seg n="10698967">
              Detta visar att det i dagsläget finns ett stort behov av personliga
              möten och lokal närvaro i Angered. Servicekontoret behövs. Hur
              tolkar finansministern detta?
            </seg>
            <seg n="5480e3d8">
              Min andra fråga till finansministern är om han utifrån de två
              nya utredningarna är beredd att ompröva sitt ställningstagande
              och verka för att servicekontoret i Angered ska bevaras.
            </seg>
          </u>
          <note type="speaker" n="13828e6b">
            Anf. 38 Finansminister ANDERS BORG (M):
          </note>
          <u who="unknown" xml:id="i-91dd97001daae28a-13" n="14d3cbff">
            <seg n="612554c8">
              Herr talman! Myndighetsstyrningen i Sverige bygger på att vi
              i riksdagen stiftar lagar och på att regeringen på den grunden
              utfärdar förordningar eller ger målsättningar för myndigheterna
              i deras regleringsbrev. Detta är grundläggande svensk myndighetstradition
              som har tjänat Sverige väldigt väl. Vi har alltså oberoende myndigheter
              som tillämpar lagar och följer förordningar. Vi har inte ministerstyre.
              Vi har ingen ministerstyrning i enskilda ärenden, och vi har inte
              ministerstyre när det gäller myndigheternas organisation eller
              val av lokaler.
            </seg>
            <seg n="fad18712">
              Jag kan naturligtvis inte överpröva eller ompröva Skatteverkets
              ställningstagande om servicekontoret i Angered. Skatteverket måste
              fatta de beslut som man finner nödvändiga för att på bästa möjliga
              sätt erbjuda en bra service i Göteborg.
            </seg>
            <seg n="5f9951bd">
              Sedan har vi fått utredningar, och dem har vi all anledning att
              titta på. Det som till exempel lyfts fram av Statskontoret är
              att vi bör se över hur vi kan tydliggöra målen för myndigheternas
              servicegivande, så att de bättre ser vilka grupper eller serviceområden
              som bör förstärkas. Man vill att vi ska se över hur vi finansierar
              myndigheternas service i samverkan. Man vill att vi ska titta
              på om det går att vidga samverkan så att den kan inkludera fler
              myndigheter man nämner Arbetsförmedlingen, Migrationsverket, Kronofogdemyndigheten
              och Lantmäteriet som några exempel.
            </seg>
            <seg n="6ed636e2">
              Detta är frågeställningar som vi noggrant måste bereda vidare
              i Regeringskansliet för att se om det finns skäl att se över denna
              samverkan. Både Statskontoret och Försäkringskassan framhåller
              också att vi nu har en omfattande förskjutning av servicen, inte
              minst på Skatteverkets område, där allt fler människor deklarerar
              via elektroniska tjänster.
            </seg>
            <seg n="7c7bae3d">
              Vi ska konstatera att svensk myndighetsservice, inte minst Skatteverkets,
              är av mycket hög kvalitet. Det framgår av Statskontorets genomgång
              att myndigheternas service till medborgarna i grund och botten
              fungerar väldigt väl. Att man särskilt kan säga det om Skatteverket
              tycker jag framgår av att vi har fått en rad olika enkäter som
              visar att människor uppfattar att de får bra service och känner
              förtroende för Skatteverket, trots att det i grund och botten
              är en besvärande omständighet att servicen handlar om att man
              måste betala in pengar till Skatteverket.
            </seg>
            <seg n="0bd0caa8">
              Vi ska naturligtvis behandla Statskontorets rapport med stor
              nogsamhet, men varken den rapporten eller Försäkringskassans rapport
              kan påverka hur regeringen förhåller sig till Skatteverket i en
              sådan fråga som servicekontoret i Angered. Det är en fråga som
              ska och måste avgöras av Skatteverket, och det måste skötas utifrån
              Skatteverkets egen lokala organisation i Göteborg och i Västra
              Götaland. Det är inte ett regeringsärende och bör heller inte
              vara det.
            </seg>
          </u>
          <note type="speaker" n="11f19770">
            Anf. 39 SHADIYE HEYDARI (S):
          </note>
          <u who="shadiye_heydari_eccba9" xml:id="i-786d5aaa7ae78bb0-4" n="f0a7f81d">
            <seg n="093d6a4e">
              Herr talman! Jag ska tacka ministern för undervisningen. Det
              verkar som om jag inte kände till reglerna.
            </seg>
            <seg n="441f37ea">
              När det gäller servicen är det så här: Den service vi har är
              bra, så låt oss ha servicen kvar. Problemet är att man kommer
              att förstöra för de boende i Angered genom att flytta kontoret
              till centrala Göteborg. Det är det som det handlar om.
            </seg>
            <seg n="1ce14694">
              I den förvaltningspolitiska propositionen Offentlig förvaltning
              för demokrati, delaktighet och tillväxt skriver regeringen att
              myndigheter ska tillhandahålla service med god tillgänglighet
              och kvalitet. Samtidigt är det regeringen som har det övergripande
              ansvaret för att tillgången till service och servicens kvalitet
              är likvärdiga i landet. En utgångspunkt för servicegivande är
              att myndigheterna tar hänsyn till befolkningens skilda behov och
              förutsättningar.
            </seg>
            <seg n="9999f288">
              Jag upprepar vad jag sade tidigare. Det finns ett stort behov
              i Angered. Servicekontoret har dagligen besök av många som kommer
              dit av olika anledningar.
            </seg>
            <seg n="aed83aa4">
              Ett annat problem vi har är att om Skatteverket inte ändrar på
              sitt beslut på grund av prestige kommer man att belasta våra ungdomar
              med att göra skattekontorets arbete. De får nämligen sitta och
              översätta de krångliga blanketter som finns. Det blir de som får
              sitta och hjälpa sina föräldrar att fylla i blanketterna. Det
              finns även ungdomar som har svårigheter med det. Tycker ministern
              att det är okej att vi ska belasta våra ungdomar med detta?
            </seg>
            <seg n="23c2a381">
              Vad anser ministern är service med god tillgänglighet och kvalitet?
              Är det inte regeringen som har det övergripande ansvaret?
            </seg>
          </u>
          <note type="speaker" n="bc84e379">
            Anf. 40 Finansminister ANDERS BORG (M):
          </note>
          <u who="unknown" xml:id="i-91dd97001daae28a-14" n="14d3cbff">
            <seg n="b24fc287">
              Herr talman! Naturligtvis är det regeringen som har det övergripande
              ansvaret för myndighetsstyrningen, och den sker via lagar, förordningar
              och regleringsbrev. Hur detta sedan tillämpas i enskilda områden
              i Sverige är upp till de enskilda myndigheterna. Vi har inte den
              typ av detaljstyrning att vi i regeringen går in och kontrollerar
              var man bör ha sina servicekontor. Så har det aldrig varit i Sverige,
              och så kommer det aldrig att bli i Sverige.
            </seg>
            <seg n="aaab731b">
              I grund och botten ska vi ha oberoende myndigheter som sköter
              sin verksamhet. Därför kan jag inte ge något annat svar på denna
              interpellation än att det är Skatteverket som sköter detta och
              som kommer att sköta det i framtiden, och det är Skatteverkets
              beslut som är avgörande. Det kommer att gälla oavsett vilken regering
              vi har i Sverige i framtiden.
            </seg>
            <seg n="81730278">
              Det vi kan tala om här är övergripande myndighetsstyrning. Det
              var därför jag tog min utgångspunkt i Statskontorets rekommendationer:
              Vilken typ av mål för servicen bör man ha, vilken typ av finansiering
              bör vi ha för samverkansformerna och vilken typ av myndigheter
              bör ingå i detta? Detta ska vi naturligtvis noggrant behandla,
              för vi har en bra och välfungerande myndighetsservice, och det
              är det som är regeringens ansvar.
            </seg>
            <seg n="cbf9548c">
              Det är inte regeringens ansvar att överpröva enskilda beslut
              i Skatteverket, utan det är en diskussion som man i sådana fall
              bör föra direkt med Skatteverket. Det har ju också förts en lokal
              dialog i de frågorna. Det är Skatteverket som äger dessa beslut
              och bör fatta dem självständigt utifrån hur man bedömer att man
              uppfyller målen.
            </seg>
          </u>
          <note type="speaker" n="61ea3018">
            Anf. 41 SHADIYE HEYDARI (S):
          </note>
          <u who="shadiye_heydari_eccba9" xml:id="i-786d5aaa7ae78bb0-5" n="f0a7f81d">
            <seg n="36508aaf">
              Herr talman! Jag har full respekt för myndigheten. Självklart
              ska myndigheten ha handlingsfrihet. Detta handlar dock om statens
              medel. Om myndigheten inte sköter sig, vem ansvarar då? Vem ska
              se till att myndigheten sköter sig på rätt sätt? Det handlar om
              tillgänglighet och bra service till medborgarna.
            </seg>
            <seg n="318ca1f8">
              Det handlar också om att man ska använda statens medel på rätt
              sätt och där de behövs. De behövs hos oss i Angered, punkt slut!
            </seg>
            <seg n="d8f5d7d6">
              Personliga möten är viktiga för oss. Det handlar om tryggheten
              för de boende.
            </seg>
            <seg n="3abef981">
              Angeredsbornas vädjan är att statsrådet gör något. Grip in och
              stoppa beslutet! Prestige är inte styrka! Det vill de att jag
              ska skicka med i den här debatten. Min fråga till ministern är
              om han utifrån debatten och de två nya utredningarna är beredd
              att ompröva sitt ställningstagande och att verka för att servicekontoret
              i Angered blir kvar.
            </seg>
            <seg n="2872a2d6">
              Avslutningsvis vill jag lämna över Angeredsbornas namnunderskrifter
              till ministern. De har skrivit under för att påverka detta och
              stoppa flytten av kontoret till centrala Göteborg. Vi behöver
              ha kontoret kvar!
            </seg>
          </u>
          <note type="speaker" n="04a60ff3">
            Anf. 42 Finansminister ANDERS BORG (M):
          </note>
          <u who="unknown" xml:id="i-91dd97001daae28a-15" n="14d3cbff">
            <seg n="4e5840c4">
              Herr talman! En minister kan inte gripa in och ändra ett myndighetsbeslut
              av ett mycket enkelt skäl. Det strider nämligen mot den grundläggande
              utgångspunkten i vår grundlag. Vi har inte ministerstyre.
            </seg>
            <seg n="345c7191">
              Om jag skulle gå in och ändra Finansinspektionens beslut om hur
              kapitaltäckningsreglerna ska tillämpas på Nordea, om jag skulle
              gå in och ändra Skatteverkets bedömning av Peter Perssons deklaration,
              om jag skulle gå in och skriva om skatteutjämningen för en viss
              kommun eller om jag skulle bestämma var Skatteverket ska ha sina
              kontor är jag övertygad om att det skulle komma åtminstone ett
              tiotal KU-anmälningar redan dagen efter, och jag skulle fällas
              i konstitutionsutskottet för att ha bedrivit ministerstyre.
            </seg>
            <seg n="c9cce493">
              Den grundläggande utgångspunkten är och förblir att det är Skatteverket
              som fattar beslut om var man ska bedriva sin verksamhet. Därmed
              har vi alltså haft en klarläggande interpellationsdebatt om detta,
              och jag vill tacka för att jag har fått namnunderskrifterna. Jag
              har naturligtvis stor förståelse för att medborgarna i Angered
              vill ha en bra myndighetsservice.
            </seg>
          </u>
          <note n="10802d93">
            Överläggningen var härmed avslutad.
          </note>
          <note n="a810333e">
            11 § Svar på interpellation 2011/12:404 om återställande av det
            sociala avgiftssystemet
          </note>
          <note type="speaker" n="78221f5a">
            Anf. 43 Finansminister ANDERS BORG (M):
          </note>
          <u who="unknown" xml:id="i-91dd97001daae28a-16" n="14d3cbff">
            <seg n="04f0df9d">
              Herr talman! Jasenko Omanovic har frågat mig om jag avser att
              vidta några åtgärder för att återställa sociala avgifter till
              det som de har varit avsedda till.
            </seg>
            <seg n="a529157c">
              Socialavgifterna, inklusive den allmänna löneavgiften, är i ekonomisk
              mening skatter och avgifter som betalas på lön eller annan ersättning
              för utfört arbete. I samband med omläggningen av pensionssystemet
              gjordes en omstrukturering av socialavgifterna där det bestämdes
              att eventuella justeringar av avgifterna ska ske inom ramen för
              ett i princip oförändrat avgiftsuttag.
            </seg>
            <seg n="18399552">
              Det sammanlagda uttaget av socialavgifter och allmän löneavgift
              bestäms av riksdagen. En gång om året, i samband med budgetprocessen,
              kalibreras alla delavgifter utom ålderspensionsavgiften. Avsikten
              är att varje avgift ska stå i proportion till de utgifter den
              ska finansiera.
            </seg>
            <seg n="bc4a61f4">
              Kalibreringen görs med hjälp av prognoser på intäkterna från
              de samlade socialavgifterna och prognoser på de utgifter som varje
              avgift ska finansiera. Genom kalibreringen bestäms nivåerna på
              varje delavgift. Den allmänna löneavgiften justeras därefter i
              motsvarande mån för att hålla det totala avgiftsuttaget oförändrat.
            </seg>
            <seg n="7237bb1a">
              Hur de skatter och avgifter som tas ut ska användas bestäms av
              riksdagen genom fastställandet av statens budget. Det gäller naturligtvis
              också den allmänna löneavgiften.
            </seg>
            <seg n="8cbfee00">
              Jag har mot denna bakgrund inte för avsikt att vidta några åtgärder
              när det gäller att fastställa de sociala avgifterna.
            </seg>
          </u>
          <note type="speaker" n="594bda8f">
            Anf. 44 JASENKO OMANOVIC (S):
          </note>
          <u who="unknown" xml:id="i-91dd97001daae28a-17" n="14d3cbff">
            <seg n="2afdb2b8">
              Fru talman! Jag tackar ministern för svaret eller, rättare sagt,
              jag vill tacka ministern för förklaringen när det gäller hur man
              bestämmer nivån på respektive avgift inom socialavgifterna.
            </seg>
            <seg n="550cbcee">
              Jag vill fortsätta på det resonemang som ministern påbörjade.
              För jag uppfattar inte det här som något fullständigt svar.
            </seg>
            <seg n="7b711bea">
              För att kunna få helhetsbilden i fråga om bestämmande av socialavgifter
              måste man faktiskt titta på vilka grunderna är. På vilka grunder
              bestämmer man nivån på socialavgifterna? Sedan ministern tillträdde
              som finansminister 2006 har man fattat ungefär ett tjugotal beslut
              här i kammaren det har gjorts av riksdagens majoritet på beställning
              bland annat av finansministern som har påverkat utgiftsnivån.
              Därmed har, när man fastställt en nivå för socialavgifter, den
              allmänna löneavgiften successivt ökat, eftersom man fattat de
              här besluten i riksdagen.
            </seg>
            <seg n="c1855b69">
              Den sjukpenninggrundande inkomsten sänker man från tio prisbasbelopp
              till sju och ett halvt. Det är också en åtgärd som gör att man
              flyttar pengar från sjukförsäkringsavgiften till den allmänna
              löneavgiften.
            </seg>
            <seg n="73d582e6">
              Då kan man titta på tabellen. Jag har bett riksdagens utredningstjänst
              att räkna lite grann på alla avgifter inom socialavgifterna. Man
              kan titta på den allmänna löneavgiften. År 2005 låg den på 33,2
              miljarder. År 2011 låg samma avgift på 117,261 miljarder kronor.
            </seg>
            <seg n="59087f59">
              Det är alltså löntagarnas pengar. Det är pengar som löntagaren
              betalar in varje månad för att kunna garantera sig själv tryggheten
              ifall man blir arbetslös, ifall man råkar ut för någon arbetsskada
              eller ifall man blir sjukskriven.
            </seg>
            <seg n="58b9643c">
              Låt oss säga att man ändrar förutsättningarna så att man begränsar
              och säger: Du får vara sjukskriven bara ett visst antal dagar.
              Då blir det ju pengar över till den allmänna löneavgiften och
              till den skattkista som finansministern helt fritt förfogar över.
              Därför undrar jag: Vart har de här pengarna tagit vägen? Vad har
              finansministern använt den här mellanskillnaden, ungefär 80 miljarder
              eller 80,5 miljarder, till? Det är den fråga man måste ställa.
              Det är det svar man också måste ge.
            </seg>
            <seg n="77b3370e">
              Löntagaren betalar varje månad in socialavgifter för att skapa
              sig en trygghet ifall man blir sjukskriven, ifall man blir arbetslös,
              ifall man råkar ut för en arbetsskada eller ifall man blir föräldraledig.
            </seg>
            <seg n="d27c6c72">
              Jag hoppas att jag får det svaret från finansministern nu, fru
              talman.
            </seg>
          </u>
          <note type="speaker" n="7188dea5">
            Anf. 45 Finansminister ANDERS BORG (M):
          </note>
          <u who="unknown" xml:id="i-91dd97001daae28a-18" n="14d3cbff">
            <seg n="19701d63">
              Fru talman! Jag har i mitt svar redogjort för hur vi bestämmer
              sociala avgifter i Sverige. Jag har uppfattat att vi i breda tag
              var helt överens om det och att vi i samband med pensionsöverenskommelsen
              enades om att det skulle se ut på det här sättet. Om detta är
              vi alltså inte oense.
            </seg>
            <seg n="b6b3ea94">
              Jag är lite frågande inför vad det är för ny princip som Jasenko
              Omanovic försöker sätta fast här. Låt mig göra ett tankeexperiment.
            </seg>
            <seg n="b7f3654f">
              Socialdemokraternas mål är att fler människor ska vara sjukskrivna,
              att antalet förtidspensionärer ska växa och att antalet arbetslösa
              med a-kassa ska bli större, så att man kommer tillbaka till det
              system vi hade tidigare där många människor stod utanför arbetsmarknaden.
              Det är den typ av förslag som Socialdemokraterna har i sina budgetmotioner.
            </seg>
            <seg n="10385b52">
              Betyder det att när sjukskrivningar, förtidspensioneringar och
              arbetslöshet ökar kommer man också att höja de sociala avgifterna
              på de här områdena utöver vad man annars skulle ha gjort? Betyder
              det att vid sidan av de skattehöjningar på 2530 miljarder som
              Socialdemokraterna redan har lanserat kommer det underförstått
              också en automatisk skattehöjning som en ny princip från Socialdemokraterna?
              Ska vi räkna med att när sjukfrånvaro, arbetslöshet och förtidspensioneringar
              stiger med en socialdemokratisk regering ska man automatiskt höja
              skatterna?
            </seg>
            <seg n="0e56c051">
              Då vill jag bara påpeka att Sverige har bland världens högsta
              skatter. Vi har bland de högsta sociala avgifterna, och vi vet
              att höga skatter har konsekvenser.
            </seg>
            <seg n="47aea02a">
              Det mest uppenbara på det här området är naturligtvis att lönehöjningsutrymmet
              minskar. Under en socialdemokratisk regering skulle man i sådana
              fall använda det utrymme som finns för lönehöjningar till att
              i stället höja sociala avgifter. Man kan inte ha både lönehöjningar
              och höjningar av sociala avgifter, utan man måste välja mellan
              dessa.
            </seg>
            <seg n="326370a5">
              Väljer man då att höja de sociala avgifterna och att detta ska
              ske med automatik när utanförskapet växer måste man redovisa det
              för väljarna, så att vi vet att det är en automatisk skattehöjningspolitik
              som Socialdemokraterna vill lansera.
            </seg>
            <seg n="d5b91ee6">
              Vi vet att den typen av skattehöjningar skulle slå hårt mot sysselsättningen.
              Det skulle nämligen göra att skattekilen vidgas. Därigenom skulle
              det bli mindre lönsamt att arbeta och mer kostsamt att anställa.
              Det är naturligtvis en politik som jag vill varna väljarna för.
              Det skulle göra att vi återupprepar det vi upplevde under den
              förra socialdemokratiska regeringen, att arbetslösheten stiger,
              att sysselsättningen står och stampar och att vi drar runt ett
              omfattande utanförskap.
            </seg>
            <seg n="d25007ac">
              Då är det bättre med den politik det borde vi kunna vara överens
              om som den här regeringen har fört, där vi har kunnat vårda vägen
              mot full sysselsättning, trots en allvarlig ekonomisk kris i omvärlden.
            </seg>
          </u>
          <note type="speaker" n="bc96bf49">
            Anf. 46 JASENKO OMANOVIC (S):
          </note>
          <u who="unknown" xml:id="i-91dd97001daae28a-19" n="14d3cbff">
            <seg n="d876fcdb">
              Fru talman! Jag kan lugna finansministern och säga att det inte
              blir några höjningar av socialavgifter i grova drag. Det finns
              det som vi redan har aviserat när det gäller ungdomar. Men i övrigt
              har vi inga höjningar.
            </seg>
            <seg n="b693a38c">
              Jag ställde en fråga till finansministern som han inte svarade
              på. Det handlar om de 80 miljarder som han själv har skapat utrymme
              för genom att sänka nivån i sjukförsäkringen och genom 19 andra
              beslut här i kammaren. Det har ju lett till att det har skapats
              ett utrymme på 80 miljarder som han har använt till någonting
              annat. Och här får vi inte, fru talman, svar från finansministern
              om vad han har använt pengarna till.
            </seg>
            <seg n="e6b57cef">
              Det är det som är intressant, för 80 miljarder är inte lite pengar.
              Det kan man inte glömma. Man kan inte räkna fel på 80 miljarder,
              utan man måste vara medveten om vad man har använt pengarna till.
            </seg>
            <seg n="8e20f52f">
              Man pratar om Socialdemokraterna som att vi skapar någon politik
              där sjuktalen ökar. Jag vill påminna finansministern om att det
              var en socialdemokratisk regering före 2003. Det var en socialdemokratisk
              regering som fattade beslut om att halvera sjukskrivningstalen.
              Och 2003 började sjukskrivningarna successivt att minska. Det
              fortsatte ända fram tills finansministern tog över.
            </seg>
            <seg n="c0c6c336">
              Skillnaden är att då behövde man inte göra som i dag. 65 000
              personer har man kastat ut ur försäkringen, ut på gatan, för att
              man skulle skapa utrymme på 80 miljarder för att göra någonting
              som finansministern tydligen inte vågar säga här i talarstolen.
            </seg>
            <seg n="03349e27">
              Det är det som är intressant. Vi har haft en politik som ledde
              till att sjukskrivningstalen minskade. Det är inte så som finansministern
              säger här, att det bara ökade.
            </seg>
            <seg n="7f145622">
              Alla aktörer säger att en arbetslöshetsförsäkring värd namnet
              är vad som faktiskt hjälper för full sysselsättning. Den hjälper
              till i omställningen från det ena jobbet till det andra. Det är
              inte så som finansministern säger här, att vi skapar högre arbetslöshet
              med vår politik. Det är fullständigt felaktigt.
            </seg>
            <seg n="c910f37e">
              Finansministern värnar och försvarar det utrymme som man har
              skapat. Då måste han, fru talman, ge svar här i talarstolen på
              vart de pengarna har tagit vägen. Det har vi fortfarande inte
              fått svar på. Till vad har finansministern använt 80 miljarder
              av löntagarnas utrymme? Det är ju löntagarna som varje månad betalar
              in sociala avgifter för att skapa sig trygghet. 80 miljarder av
              dessa pengar har försvunnit. Men vi vet inte vart pengarna har
              tagit vägen, fru talman. Hoppas att finansministern ger oss ett
              svar nu.
            </seg>
          </u>
          <note type="speaker" n="761b8ba1">
            Anf. 47 EVA-LENA JANSSON (S):
          </note>
          <u who="eva-lena_jansson_c25f33" xml:id="i-3bd2c3c7efd3e8d6-0" n="2006fa91">
            <seg n="03de34d2">
              Fru talman! Jag hade inte tänkt ge mig in i den här interpellationsdebatten,
              för jag har en egen interpellationsdebatt senare med finansministern.
            </seg>
            <seg n="272c51a6">
              Men när finansministern säger här i kammaren att man inte kan
              höja skatterna och sedan tro att lönerna ska kunna höjas undrar
              jag lite var han har fått de kunskaperna ifrån. Min bild är att
              skattesänkningar minskar löneutrymmet, därför att om man höjer
              lönerna samtidigt som skatterna sänks så driver man på inflationen.
              Det trodde jag tillhörde de basala ekonomiska kunskaperna.
            </seg>
            <seg n="06406fd1">
              Jag tycker inte att finansministern i sitt svar riktigt svarar
              på det Jasenko Omanovic försöker peka på, nämligen att de försäkringar
              som man avsätter pengar till via sociala avgifter ju ska gå till
              de här sociala försäkringarna. Om de sedan går med ett överskott
              och statsministern och finansministern väljer att använda pengarna
              till skattesänkningar ska man väl tala om det. Det är därför man
              inte vill förändra arbetsgivaravgiften: Man vill ha dessa pengar
              till att sänka skatterna med.
            </seg>
            <seg n="2b600642">
              Jag kommer ihåg att Cristina Husmark Pehrsson som tidigare var
              socialförsäkringsminister var mycket tydlig med att orsaken till
              att man försämrade sjukförsäkringen var att man skulle ha ekonomiska
              utrymmen för att kunna sänka skatter. Nu säger finansministern
              att anledningen till att man har försämrat sjukförsäkringen och
              a-kassan är att man ska öka arbetskraftsutbudet, så man har tydligen
              haft två idéer om det. Då vore det bra om finansministern talade
              om hur han har kommit fram till de slutsatserna.
            </seg>
          </u>
          <note type="speaker" n="93608670">
            Anf. 48 Finansminister ANDERS BORG (M):
          </note>
          <u who="unknown" xml:id="i-91dd97001daae28a-20" n="14d3cbff">
            <seg n="62320549">
              Fru talman! Nu försöker Omanovic lugna mig genom att säga att
              det inte blir större höjningar än 20 miljarder kronor från Socialdemokraternas
              sida 15 miljarder på ungdomar och 5 miljarder på restaurangmomsen.
            </seg>
            <seg n="985d2701">
              20 miljarder är relativt mycket pengar. På kort sikt kanske det
              slår ut någonstans mellan 20 000 och 25 000 jobb där huvuddelen
              av den effekten kommer att ligga på unga människor. Det är klart
              att över 20 000 arbetslösa ungdomar inte gör mig lugn. Men det
              är tydligt att Socialdemokraternas besked är att unga människor
              inte ska arbeta, utan leva på olika typer av sociala ersättningar.
            </seg>
            <seg n="b9edf8a9">
              Låt mig förklara vad som händer när skatterna stiger, för det
              är uppenbarligen det som är grunden till den här diskussionen.
              Höjer man skatterna, till exempel sociala avgifter eller restaurangmoms,
              måste ju restauratören höja sitt pris för att kunna betala den
              skatten. Då stiger priset, och då kan man som konsument inte konsumera
              lika mycket. Då kommer sysselsättningen naturligtvis att falla.
              Det blir färre som går i affärerna när de ska betala de socialdemokratiska
              skatterna.
            </seg>
            <seg n="05f8924f">
              Det andra som händer är naturligtvis att priset stiger, och eftersom
              då ekonomin fortsatt måste upprätthålla prisstabilitet måste Riksbanken
              höja räntan för att säkra att den prisstegringen inte leder till
              en inflationsprocess. Då blir fler arbetslösa.
            </seg>
            <seg n="f3f95b7b">
              När man då har höjt skatten är det självklart att det leder till
              ett minskat utrymme för lönehöjningar. En del kommer att bäras
              av producenten som för det vidare till konsumenterna. En del kommer
              att bäras av löntagarna. Det finns mindre utrymme för lönehöjningar,
              och vi kan bara dra oss till minnes att mellan 1975 och 1995,
              när de sociala avgifterna och skatterna i Sverige höjdes, steg
              reallönerna med 0 procent. Vi hade alltså en mycket lång period
              i Sverige utan någon som helst reallöneökning.
            </seg>
            <seg n="8b0d335b">
              Därefter, efter 1995, har vi haft 2,3 procent i reallöneökningar.
              Under skattehöjningsåren stod reallönerna stilla. Sveriges relativa
              välfärd minskade, och vi tappade motsvarande ungefär 50 procent
              i konsumtionsutrymme på grund av de samlade effekterna av de skattehöjningarna.
            </seg>
            <seg n="9f3a6155">
              Nu är Socialdemokraternas grundretorik till väljarna att de reformer
              vi har gjort för att fler ska komma i arbete är orättvisa. Deras
              mål är i stället att sjukförsäkringen ska återställas så att fler
              människor följaktligen kan vara sjukskrivna. Man vill göra det
              lättare att bli förtidspensionär så att fler människor ska kunna
              bli förtidspensionärer. Man vill att fler ska få ta del av a-kassan
              med hög inkomstersättning så att det ska bli fler arbetslösa som
              har inkomstersättning.
            </seg>
            <seg n="8bf9100c">
              Det här är grunderna för den socialdemokratiska politiken. Syftet
              med den socialdemokratiska politiken är ju att fler människor
              ska ha tillgång till sociala ersättningar. När man höjer sociala
              ersättningar säger all forskning att det leder till att fler människor
              utnyttjar dessa ersättningar. När det blir mer lönsamt och mindre
              kostsamt att vara sjukskriven eller arbetslös blir det längre
              arbetslöshetstider och längre sjukskrivningstider. Det är en självklar
              logik som inte ens Socialdemokraterna kan ifrågasätta.
            </seg>
            <seg n="4c7c8bf2">
              Då får vi också en negativ effekt på ekonomin. När färre jobbar
              blir det färre på arbetsmarknaden, och då stiger också lönekostnaden
              på ett sätt som måste leda till att man får högre inflationstryck
              i ekonomin, och då måste vi återigen få högre räntor.
            </seg>
            <seg n="a102cc78">
              Den samlade effekten av Socialdemokraternas politik för att bygga
              ut bidragssystemen och höja skatterna blir att sysselsättningen
              måste minska, och i ett land som redan har bland de högsta skatterna
              i världen är det relativt troligt att de effekterna blir större
              än vad de skulle ha varit i andra länder med lägre skatter.
            </seg>
            <seg n="2c900b80">
              Det grundläggande för Socialdemokraternas politik är att ta pengar
              från löntagarna genom höjda skatter och samtidigt driva åtgärder
              som leder till att sysselsättningen blir lägre och att därigenom
              också löneutrymmet blir mindre.
            </seg>
          </u>
          <note type="speaker" n="ae19cc55">
            Anf. 49 JASENKO OMANOVIC (S):
          </note>
          <u who="unknown" xml:id="i-91dd97001daae28a-21" n="14d3cbff">
            <seg n="8e4e7002">
              Fru talman! Jag sade i mitt inlägg att vi kommer att höja de
              sociala avgifterna för ungdomar. Då plussar finansministern direkt
              på med 5 miljarder moms, men det har vi inte diskuterat här. Plötsligt
              blev det 20 miljarder. 15 miljarder blir plötsligt 20 miljarder
              här. Men vi diskuterar inte moms här, finansministern, utan vi
              diskuterar sociala avgifter, och det är 15 miljarder, inte 20
              miljarder som finansministern sade.
            </seg>
            <seg n="8415b4bf">
              Det är den ena delen. Sedan har vi det andra, med förtidspensioneringar.
              Det är en moderat politik som egentligen är konsekvent från alla
              moderater i regeringen. Statsminister Reinfeldt var på Statstjänstemannaförbundets
              kongress, och där berättade han ungefär samma sak som finansministern
              talar om, det vill säga att det tidigare gick per automatik att
              bli förtidspensionerad. Där satt statstjänstemän som bara tittade
              på varandra och tänkte: Har statsministern inte mer kunskap om
              det här än så?
            </seg>
            <seg n="f9fee114">
              Jag skrev faktiskt en artikel om det här. Det var inte så att
              det hände per automatik. Varje enskilt fall utreddes. Men tidigare
              hänvisades man inte till en fiktiv arbetsmarknad som i dag. Detta
              görs ju, fru talman, för att skapa utrymme för att få de här 80
              miljarderna som vi fortfarande inte har fått svar om. Vad har
              finansministern använt pengarna till?
            </seg>
          </u>
          <note type="speaker" n="e53734df">
            Anf. 50 EVA-LENA JANSSON (S):
          </note>
          <u who="eva-lena_jansson_c25f33" xml:id="i-3bd2c3c7efd3e8d6-1" n="2006fa91">
            <seg n="3f838d47">
              Fru talman! Jag hör att det suckas i kammaren, men jag tror att
              man får stå ut med att lyssna på oss i alla fall.
            </seg>
            <seg n="d4812a5a">
              När det gäller de 15 miljarderna har det enligt massor av experter
              inte skapats några nya jobb. Då måste man fråga, Anders Borg,
              hur ska de jobb som inte skapades kunna försvinna?
            </seg>
            <seg n="5931f44c">
              Ni pratar om ungdomsskatt. Säg i stället att det är ett bidrag
              till arbetsgivarna, för det är arbetsgivarna som slipper betala
              arbetsgivaravgifter för de unga de redan har anställda. McDonalds
              kan man säga får betydande skattebidrag av finansministern. Det
              beror naturligtvis på hur man formulerar sig, men då måste man
              också tala om varför man tycker att det är så viktigt att ge skattebidrag
              till vissa stora företag som har som affärsmodell att ha bara
              ungdomar anställda. Ingen ska inbilla mig att McDonalds kommer
              att göra sig av med sina anställda bara för att arbetsgivaravgiften
              höjs till samma kostnad som för dem över 25 år.
            </seg>
            <seg n="82da29f2">
              När man minskar löneutrymmet genom att sänka skatterna påverkar
              det löntagarna i form av att de inte får så hög pension som de
              skulle ha fått om de hade fått höjd lön. De får inte samma höga
              föräldrapenning som de skulle ha fått om de hade fått högre lön.
              Och de får inte samma sjuklön som de skulle ha fått om de hade
              fått högre lön. Sänkta skatter genererar ju inte högre pension,
              högre föräldrapenning och så vidare.
            </seg>
            <seg n="c3c24c26">
              Finansministern har pekat på att anledningen till att man gör
              försämringar är att öka arbetskraftsutbudet. Om människor blir
              fattiga kommer de att förstå att de inte ska vara sjuka och arbetslösa.
              Det är en väldigt cynisk politik, som inte jag gillar. Det är
              väl därför jag inte är moderat utan socialdemokrat.
            </seg>
          </u>
          <note type="speaker" n="c1ddbb77">
            Anf. 51 Finansminister ANDERS BORG (M):
          </note>
          <u who="unknown" xml:id="i-91dd97001daae28a-22" n="14d3cbff">
            <seg n="2d5ea703">
              Fru talman! Jag ska tydliggöra för Omanovic varför jag nämnde
              restaurangmomsen. Jag hade en debatt alldeles nyligen med Bo Bernhardsson
              som rörde just att Socialdemokraterna är emot sänkningen och vill
              höja den. Det framgår också av den socialdemokratiska budgetmotionen
              att det är det förslag man har lagt fram för Sveriges riksdag.
            </seg>
            <seg n="a79a5e38">
              När man lägger ihop 15 med 5 blir det 20. Lägger man till de
              övriga skattehöjningar som Socialdemokraterna förordar blir summan
              större. Den landar på mellan 20 och 30 miljarder kronor. Ska vi
              sedan lägga till att man också vill samarbeta med Miljöpartiet
              och Vänsterpartiet, som förordar andra skattehöjningar, landar
              förmodligen summan på mellan 30 och 40 miljarder.
            </seg>
            <seg n="0a80bb6e">
              Det är klart att en huvudfråga inför den kommande valrörelsen
              är hur löntagarna ska orka bära de skattehöjningar som Socialdemokraterna
              vill lägga på allt och alla. Det är en kärnfråga i valrörelsen
              som Socialdemokraterna aldrig vill tala om. Man är och förblir
              ett skattehöjarparti som tycker att höjda skatter är kärnan i
              verksamheten, naturligtvis vid sidan om att man också ska se till
              att det blir fler som är sjukskrivna, som har a-kassa och som
              är förtidspensionärer. Det här är kärnan i den socialdemokratiska
              politiken. Man höjer skatterna för att betala utbyggda bidragssystem.
              Vi vet ju vad det leder till.
            </seg>
            <seg n="323368c2">
              Eva-Lena Janssons fundering är att om man höjer socialavgifterna
              med 15 miljarder ska det inte leda till någon lägre sysselsättning.
              Så kan det bli, Eva-Lena Jansson, därför att då har hela effekten
              landat i sänkta löner för ungdomar. Då har hela 15 miljarder tagits
              ut genom att ungdomar får lägre löner. De anställda i Handelsanställdas
              förbund och Hotell- och restaurangfacket har fått betala för den
              socialdemokratiska bidragspolitiken genom sänkta löner.
            </seg>
            <seg n="d7a8ce25">
              Det kan antingen komma i sänkta löner eller i termer av sänkt
              sysselsättning. Finns det någon annan, tredje logik som inte jag
              känner till? Detta är ett väl genomforskat område. Det är märkligt
              att vi ens ska behöva ägna tid åt att debattera det. Höjer man
              socialavgifterna leder det antingen till lägre sysselsättning
              eller till lägre löneökningstakt. Det är väl bra om Eva-Lena Jansson
              åker runt till Handelsanställdas förbund, Hotell- och restaurangfacket
              och redovisar att det är det som är målet för Socialdemokraterna.
            </seg>
          </u>
          <note n="10802d93">
            Överläggningen var härmed avslutad.
          </note>
          <note n="846c21d8">
            12 § Svar på interpellation 2011/12:414 om finanspolitiska insatser
            för ökad jämlikhet
          </note>
          <note type="speaker" n="ca48ee31">
            Anf. 52 Finansminister ANDERS BORG (M):
          </note>
          <u who="unknown" xml:id="i-91dd97001daae28a-23" n="14d3cbff">
            <seg n="f6ba7930">
              Fru talman! Eva-Lena Jansson har frågat mig om jag avser att
              vidta några åtgärder via skattesystemet för att minska de ekonomiska
              klyftorna i Sverige.
            </seg>
            <seg n="4e6a3b98">
              Sverige är ett av de länder i EU som har lägst andel ekonomiskt
              utsatta. Om jämförelsen begränsas till länder med liknande levnadsstandard
              och relativ låg inkomstgräns är Sverige det land där lägst andel
              av befolkningen lever eller riskerar att leva i ekonomisk utsatthet
              och social utestängning.
            </seg>
            <seg n="cb4d4b68">
              Den långsiktigt bästa fördelningspolitiken är att få fler kvinnor
              och män i arbete. Att så många som möjligt arbetar är också en
              förutsättning för en generös och gemensamt finansierad välfärd.
              Jobbskatteavdraget är den viktigaste reformen i regeringens arbete
              för att få fler att arbeta. Regeringen har även gjort flera satsningar
              på grupper med relativt svag förankring på arbetsmarknaden och
              mer kommer att göras inom utbildnings- och arbetsmarknadsområdet.
              Sedan 2008 har skuld- och finanskris i vår omvärld slagit mot
              svensk ekonomi. Tack vare regeringens politik har krisens effekter
              dämpats.
            </seg>
            <seg n="50e8f6ea">
              Målet för regeringens politik är full sysselsättning. Därför
              fortsätter arbetet med att finna sätt att förbättra arbetsmarknadens
              funktionssätt och stärka svaga gruppers ställning på arbetsmarknaden.
              På skatteområdet har regeringen ambitionen att förstärka jobbskatteavdraget
              ytterligare, och avser även att återkomma med förslag om ytterligare
              sänkt skatt för dem som har fyllt 65 år. Det kan ske när det ekonomiska
              läget tillåter det och under förutsättning att viktiga reformer
              inom prioriterade välfärdsområden först kan säkras.
            </seg>
          </u>
          <note type="speaker" n="5e8a0403">
            Anf. 53 EVA-LENA JANSSON (S):
          </note>
          <u who="eva-lena_jansson_c25f33" xml:id="i-3bd2c3c7efd3e8d6-2" n="2006fa91">
            <seg n="5e1b3d23">
              Fru talman! Tack finansminister Anders Borg för svaret! Man kan
              väl säga att finansministerns svar på allting är sänkt skatt.
              Är det högkonjunktur ska man sänka skatten. Är det lågkonjunktur
              ska man sänka skatten. Är folk sjuka ska man sänka skatten. Är
              folk arbetslösa ska man sänka skatten. Regnar det ute ska man
              också sänka skatten. Det finns ju andra politiska medel också.
              Jag tror inte att höjd skatt är ett ändamål i sig. Höja skatten
              ska man göra om det behövs, om man till exempel vill säkerställa
              att det finns tillräckligt mycket personal inom äldreomsorgen.
            </seg>
            <seg n="4f049f1d">
              Det vi nu pratar om är finanspolitiska insatser för ökad jämlikhet.
              Det är så att jämlikheten i Sverige har minskat. Ojämlikheten
              ökar. I flera rapporter, från såväl Rädda Barnen som Unicef, framgår
              att andelen barn som växer upp i fattigdom har ökat under de senare
              åren. Nu väljer den här regeringen tyvärr att förkasta de här
              rapporterna därför att de inte stämmer överens med regeringens
              bild, där man vill att alla ska bo på solsidan. När det inte ser
              ut så väljer man att förtränga det.
            </seg>
            <seg n="c0414530">
              I spåren av ökad arbetslöshet och fattigdom kan man se de ekonomiska
              klyftorna öka. Skillnaden mellan rika och fattiga har ökat dramatiskt.
              Allt fler personer är i dag beroende av ekonomiskt bistånd och
              frivilligorganisationers stöd. Vi har kunnat se bilder i tidningarna
              på soppköerna som växer sig allt längre.
            </seg>
            <seg n="efa995bb">
              Sverige är det land inom OECD där ojämlikheten har ökat mest
              de senaste åren. För att vända den trenden krävs det, menar jag,
              en aktiv finanspolitik för fler jobb och ökad jämlikhet. I svaret
              från finansministern tycker finansministern ungefär som statsministern,
              att de fattiga i Sverige ska jämföra sig med fattiga i andra länder,
              därför att då inser de att de inte är så fattiga. Nu är det faktiskt
              lite svårt om man till exempel är bosatt i Örebro, Helsingfors
              eller Båstad att välja att jämföra sig med någon i Somalia eller
              till exempel i Rumänien, därför att man förhåller sig till dem
              man bor och lever bredvid.
            </seg>
            <seg n="8c516570">
              Jag menar att man kan använda skattesystemet för att minska de
              ekonomiska klyftorna i Sverige. Det har Socialdemokraterna gjort
              över tid och vi har ambitionen att fortsätta göra det, därför
              att ökad ojämlikhet leder till kortare livslängd och sämre hälsa
              för dem som är fattiga.
            </seg>
            <seg n="e7d7ec26">
              I en tidigare interpellationsdebatt har Anders Borg hänvisat
              till att de försämringar som har gjorts för arbetslösa och sjuka
              ska öka arbetskraftsutbudet. Hur det leder till fler jobb framgår
              inte, mer än att min bild är att finansministern tror att människor
              är sjuka och arbetslösa av ren slöhet. De får lite för mycket
              pengar, och därför väljer de att stanna hemma. Om man ser till
              att 65 000 blir utförsäkrade från sjukförsäkringen kommer de att
              gå till ett jobb, oavsett om det finns jobb eller inte.
            </seg>
            <seg n="35d5b0a3">
              Enligt Anders Borgs sätt att se på arbetslösheten råder massarbetslöshet
              med runt 8 procent. Då är det viktigt att säkerställa att de som
              i dag inte har jobb kommer i arbete via utbildning och aktiv arbetsmarknadspolitik.
              Under tiden de är på väg till nytt jobb ska de få rimlig ersättning.
            </seg>
            <seg n="b961f8b0">
              Varför är det bara sänkta skatter som regeringen prioriterar?
              Vad menar regeringen med att man har förbättrat arbetsmarknadens
              funktionssätt? Kan Anders Borg konkretisera?
            </seg>
          </u>
          <note type="speaker" n="7d00632a">
            Anf. 54 Finansminister ANDERS BORG (M):
          </note>
          <u who="unknown" xml:id="i-91dd97001daae28a-24" n="14d3cbff">
            <seg n="ca754967">
              Fru talman! Mitt, Moderaternas och Allians för Sveriges mål är
              naturligtvis att ha ett så rättvist samhälle som det går. Det
              ska vara ett samhälle som präglas av en någorlunda jämn inkomstfördelning,
              stor sammanhållning och trygghet för alla medborgare oavsett hur
              deras chanser i livet har sett ut.
            </seg>
            <seg n="d3d13c9f">
              Hur bygger vi rättvisa för människor i samhället? Det är den
              grundläggande frågan. Enligt min uppfattning är den viktigaste
              omfördelningen att erbjuda alla en bra utbildning, att utbildningspolitiken
              ställer krav, lärare är auktoriteter, eleverna utvärderas i nationella
              prov, föräldrarna har inflytande och eleverna kan välja mellan
              olika skolor.
            </seg>
            <seg n="bffadb19">
              Lika viktigt som utbildning är att det finns en väl fungerande
              arbetsmarknad. Vi ska vara bekymrade över varje fattigdomsfälla,
              arbetslöshetsfälla, inaktivitetsfälla och offentligt system som
              bidrar till en högre arbetslöshet och lägre sysselsättning. Vi
              ska försöka utforma våra trygghetssystem så att de ger drivkrafter,
              trygghet och inte undergräver vägarna tillbaka till arbete.
            </seg>
            <seg n="33769e69">
              Sedan är det naturligtvis också viktigt med ordning och reda
              på arbetsmarknaden så att det blir bra arbetsförhållanden, starka
              fackföreningar och arbetsgivare som i god ordning kan lösa frågor
              om arbetsförhållanden med kollektivavtal. Det är viktigt att vi
              erbjuder bra välfärd till alla oavsett kostnad. Det är grunderna
              för ett samhälle med rättvisa och bra levnadsvillkor för alla
              medborgare. Sverige har klarat detta bättre än praktiskt taget
              alla andra länder under de senaste åren.
            </seg>
            <seg n="77b6aed8">
              Eva-Lena Jansson utgår från OECD, och hon nämner att skillnaderna
              i Sverige har ökat mer än i andra länder. Ja, det är sant för
              den period som utvärderas. Låt oss titta på den. Det är sant för
              den period när Socialdemokraterna styrde. Då ökade skillnaderna
              mer än i praktiskt taget alla andra länder. Gini-koefficienten
              steg snabbare enligt OECD om jag har förstått Eva-Lena Jansson
              rätt.
            </seg>
            <seg n="b4fd13df">
              Om vi tittar på perioden 20062010 har häpnadsväckande nog Gini-koefficienten
              ökat mindre än i nästan alla andra OECD-länder. Vi har haft mindre
              problem med ökade orättvisor från 2006 och framåt. Jag förstår
              att Eva-Lena Jansson är glad över detta, att hon känner entusiasm
              för att vi har brutit den uppåtgående spiralen mot stigande klyftor
              som fanns från 1994 fram till 2006, där Sverige kanske mer än
              andra länder drev fram skillnader som ökade klyftorna i vårt samhälle.
            </seg>
            <seg n="631277af">
              Kan man möjligtvis tänka sig att dra några slutsatser av detta?
              Kan det ha att göra med att vi nu har en utbildningsminister som
              prioriterar kunskap i skolan? Kan det ha att göra med att vi nu
              har en arbetsmarknad där privat sysselsättning stiger snabbare
              än i de flesta andra länder? Kan det ha att göra med att vi har
              en arbetsmarknad som präglas av ordning och reda där lönerna stiger
              med den takt som produktiviteten tillåter? Kan det ha att göra
              med att vi orkar investera i välfärd? Kan det bero på att vi har
              slutat föra en politik för stigande utanförskap som underminerar
              sysselsättning och slår ut jobb? Kan det vara det som är grunden
              i att vi först har haft en period där klyftorna ökat kraftigt
              med en socialdemokratisk regering, ökat snabbare än i praktiskt
              taget alla andra länder med en socialdemokratisk regering, för
              att sedan brytas av och ligga still medan de stiger i andra länder
              med en alliansregering? Kan det bero på att vi med en grundläggande
              och fundamental skiljelinje har olika syn på hur man bygger rättvisa?
            </seg>
            <seg n="1c295679">
              Socialdemokraterna bygger rättvisa genom att låsa fast människor
              i inaktivitet, i fattigdomsfällor och i arbetslöshetsfällor utanför
              arbetsmarknaden, medan vi satsar på utbildning och full sysselsättning.
              Är det inte där den grundläggande skiljelinjen går mellan vår
              politik och den Eva-Lena Jansson står för? Det är därför vår politik
              inte ökar skillnaderna medan Eva-Lena Janssons politik mer effektivt
              än i praktiskt taget något annat land ökar skillnaderna.
            </seg>
          </u>
          <note type="speaker" n="5446346c">
            Anf. 55 EVA-LENA JANSSON (S):
          </note>
          <u who="eva-lena_jansson_c25f33" xml:id="i-3bd2c3c7efd3e8d6-3" n="2006fa91">
            <seg n="d159b686">
              Fru talman! Anders Borg ser ett annat Sverige än vad jag ser.
              Det är lite märkligt. Om man läser de olika rapporterna kan man
              konstatera att ökad ojämlikhet i hälsa och livslängd ökar i Sverige.
              Om man tittar på hur Anders Borgs skattepolitik har sett ut de
              senaste åren framgår att de som tjänar minst är de som har fått
              minst men de som utgör den rikaste fjärdedelen i Sverige har fått
              mest. De rika männen i Sverige blir rikare och de fattigare blir
              fattigare. Och Anders Borg är nöjd. Anders Borg säger att skillnaden
              ökade när Socialdemokraterna styrde. Jag kan konstatera att skillnaden
              fortsätter att öka, och jag förstår inte att Anders Borg är nöjd.
              Jag kan inte begripa det.
            </seg>
            <seg n="5f743233">
              I en rapport som vi har hanterat i EU-nämnden från Europeiska
              unionen och Kommittén för socialt skydd pekar man på att antalet
              mottagare av a-kassa har minskat under 2011 i en majoritet av
              länderna, men i ett antal medlemsstater har man registrerat en
              ökning av antalet mottagare av socialt bistånd. I den gruppen
              länder ingår Sverige. Anders Borg säger att han är nöjd med att
              det är färre som går på a-kassa och att det är bättre att de får
              socialbidrag. Det är helt obegripligt hur man kan gilla en sådan
              politik.
            </seg>
            <seg n="8442852e">
              Jag tror på att det går att genomföra en arbetsmarknads- och
              utbildningspolitik utan att göra människor fattigare. Men vad
              Anders Borg pysslar med, och som han har själv har erkänt i Almedalen,
              är att det är bättre att människor har jobb till en låg lön och
              är fattiga, kanske att ensamstående mammor ska ha två eller tre
              jobb, än att vara arbetslös och få en rimlig ersättning. Jag tror
              att Anders Borg vill utöka arbetskraftsutbudet kraftigt samtidigt
              som lönerna inte stiger. Då har alla ett jobb, men vem kan efterfråga
              någonting? Vilka pengar kommer in till välfärden, förutom för
              dem som kan teckna privata försäkringar, teckna plus-menyer? Det
              är det samhället Anders Borg vill ha. Jag förstår inte varför
              inte Anders Borg talar om det.
            </seg>
            <seg n="4a3ff014">
              Anders Borg kan säga som sin partikamrat, tillika statsminister,
              att man får stöd och hjälp av sina föräldrar och sin partner på
              annat sätt. Sist och slutligen finns andra trygghetssystem som
              fångar upp människor när allt har rasat. Det är Anders Borg nöjd
              med. Han är nöjd med massarbetslöshet på 8 procent. Det enda han
              vill göra är att sänka skatten så att de som redan tjänar mycket
              ska få lite mer i plånboken att konsumera privat i stället för
              att hjälpas åt att konsumera tillsammans.
            </seg>
            <seg n="1e932127">
              För mig finns inget motsatsförhållande till att ha en bra arbetsmarknadspolitik,
              se till att få fler människor i arbete och samtidigt undvika att
              göra sjuka och arbetslösa fattiga så att de får leva på socialbidrag.
              Finns det motsatsförhållandet, menar Anders Borg? Kan man inte
              göra både och samtidigt? Kan man inte öka rättvisan i Sverige?
              Måste man bedriva en arbetsmarknadspolitik där, enligt Marian
              Radetzki, de hungriga vargarna jagar bäst? Blir det ett trevligt
              samhälle? Jag tror inte det. Jag hoppas att Anders Borg kan utveckla
              sitt svar.
            </seg>
          </u>
          <note type="speaker" n="ab441f50">
            Anf. 56 PETER PERSSON (S):
          </note>
          <u who="peter_persson_b021b6" xml:id="i-11fe60bd7c6bd3b7-2" n="c6b2a690">
            <seg n="4ee0f395">
              Fru talman! Jag noterar att Annika Lillemets finns i plenisalen.
              Hon interpellerade för en tid sedan Anders Borg om lycka. Enligt
              Anders Borgs egen utsago var det en av de trevligaste interpellationsdebatterna
              han hade haft.
            </seg>
            <seg n="bfa82150">
              Jag tror att ett jämlikt samhälle är nära ett tillstånd som kan
              benämnas som gemensam lycka.
            </seg>
            <seg n="0b12b861">
              Det är när väldigt få om ens någon behöver känna oro eller frukta
              för morgondagen om du blir sjuk, om du blir arbetslös eller om
              påfrestningar du inte kunnat ana drabbar dig, när det finns ett
              samhälle där vi inte ser skillnad på varandra utan gemensamt ställer
              upp. Ett sådant samhälle känner jag som socialdemokrat en viss
              stolthet över att vi har byggt i Sverige.
            </seg>
            <seg n="68a1f88c">
              Men Anders Borg verkar inte notera och inse att någonting håller
              på att hända i vårt land, hur oron ute i samhället bland enskilda
              människor ökar, hur fruktan för morgondagen åter är tillbaka,
              hur våndorna inträffar när du kastas ut i försäkringssystem och
              du har det sista skyddsnätet. Kring detta är Anders Borg alldeles
              tyst. Han låter oss nästan förstå att det är någon slump som har
              drivit in ett annat tillstånd i vårt land.
            </seg>
            <seg n="a9f1dd5c">
              Så är det ju inte. Det är en politisk medvetenhet, en strategi
              som håller på att omdana Sverige, med ert sätt att finansiera
              de skattesänkningar som Eva-Lena Jansson talar om. När ni tog
              20 miljarder kronor från arbetslöshetsförsäkring, från sjukförsäkring
              och från villkoren för enskilda människor i dessa försäkringssystem
              för att sänka skatterna för höginkomsttagare var det naturligtvis
              en medveten politisk handling. Det var en omfördelning som skapade
              klyftor och som påverkade inte bara den enskilde vuxne utan direkt
              också dennes barn. Det var en medveten politisk handling.
            </seg>
            <seg n="452b079a">
              Sedan fortsätter du att tala om målet den fulla sysselsättningen
              i den massarbetslöshet du administrerar. Ja, det må vara ert mål.
              Du skriver att den bästa fördelningspolitiken är att få fler kvinnor
              och män i arbete. I många avseenden har du rätt i det, men i ett
              har du fel.
            </seg>
            <seg n="04622222">
              Jag vill rekommendera dig en sommarlitteratur. Barbara Ehrenreich,
              den amerikanska journalisten, har skrivit en bok som heter Barskrapad
              . Hon beskriver där den strategi som du är på väg att genomföra:
              Sänk kraftigt de sociala ersättningssystemen! Det tvingar fram
              en annan arbetsmarknad. Du måste ta de jobb som avlönas så illa
              att ett inte räcker, utan du måste också ta det andra. Detta är
              er långsiktiga strategi: Försämra! Tvinga människor att få ned
              lönenivåerna!
            </seg>
          </u>
          <note n="a6d9ba50">
            Läs Barskrapad , Anders Borg! Där hittar du din egen politik.
          </note>
          <note type="speaker" n="cc4c8c8c">
            Anf. 57 Finansminister ANDERS BORG (M):
          </note>
          <u who="unknown" xml:id="i-91dd97001daae28a-25" n="14d3cbff">
            <seg n="7d3cb462">
              Fru talman! Det finns bara ett problem för Eva-Lena Jansson och
              Peter Persson, och det är verkligheten. Det enda som gör att deras
              tal om rättvisa klingar så falskt och så tomt är att vi vet vad
              som händer.
            </seg>
            <seg n="fc917121">
              Eva-Lena Jansson redovisar att inkomstskillnaderna i Sverige
              från 1995 till 2010 stigit snabbare än i nästan alla andra industriländer.
              Det är naturligtvis bekymmersamt. Men det som gör det så utomordentligt
              bekymmersamt för Eva-Lena Jansson och Peter Persson är att nästan
              hela ökningen, 90 procent, ligger under 19942006.
            </seg>
            <seg n="58210a23">
              Det är under de socialdemokratiska åren Gini-koefficienten stiger.
              Det är då den stiger från 0,22 till 0,29. Det är då den ökar.
              Sedan har den stått still. I många andra OECD-länder har den ökat
              under krisen. Det som händer under kriser är att skillnaderna
              ökar om man drar isär samhällen. Där har Sverige klarat sig bra
              20062010 jämfört med andra. Då har den ökat från 0,287 till 0,297,
              alltså en marginell förändring i förhållande till den mycket kraftiga
              ökning vi upplevde under de socialdemokratiska åren.
            </seg>
            <seg n="aff10d05">
              Varför kan Socialdemokraterna aldrig ta sitt eget misslyckande
              som utgångspunkt när de utformar sin politik? Varför inte erkänna
              att det handlar om att man undergrävde kunskapsskolan, att man
              underminerade lärarna, att resultat inte blev viktigt, att utvärdering
              inte fick göras med hjälp av nationella prov och betyg? Varför
              inte erkänna att man byggde en välfärdsmodell som var överfylld
              av fattigdomsfällor, inaktivitetsfällor och arbetslöshetsfällor?
              Varför inte resa sig upp och på ett hederligt sätt erkänna att
              det var Socialdemokraterna som byggde ut orättvisorna?
            </seg>
            <seg n="58c06e73">
              Vi kan inte ändra på statistiken. Jag kan inte vara skyldig till
              att inkomstskillnaderna steg 19942006. Det är ju de socialdemokratiska
              åren. Det var då förmögenhetskoncentrationen ökade. Det var då
              utanförskapet växte.
            </seg>
            <seg n="9316397a">
              Varför inte ta på sig det ansvaret och göra en seriös utvärdering
              av det socialdemokratiska orättvisemisslyckandet? Varför kan socialdemokrater
              aldrig ta rättvisa på allvar? Jo, det är en grundläggande socialdemokratisk
              idé att höja skatten för vanliga löntagare, för man vill inte
              att vanliga människor ska ha pengar i plånboken. Och man vill
              använda skattehöjningarna till att bygga ut bidragssystemen. Det
              är kärnan i den socialdemokratiska politiken.
            </seg>
            <seg n="751d6a4d">
              Inaktivitetsfällor, fattigdomsfällor, arbetslöshetsfällor det
              är det direkta resultatet av Socialdemokraternas ambition att
              öka utanförskapet, att fler ska vara i sjukskrivning, förtidspension
              och ha inkomstersättning i a-kassan. Det är ju det uttalade målet
              från Socialdemokraterna att människor inte ska behöva stå till
              arbetsmarknadens förfogande, att man inte ska behöva söka utanför
              sitt bostadsområde, utanför sitt yrke eller utanför det område
              där man tidigare har haft jobb. Man ska kunna gå ut från arbetsmarknaden
              och stanna i inaktivitet.
            </seg>
            <seg n="808cd1d0">
              Varför inte stå för det? Varför inte för en gångs skull vara
              ärliga mot väljarna och säga: Vi vill ta ifrån er era pengar och
              höja skatterna. Vi kommer att öka orättvisorna därför att målet
              för vår politik är att bygga ut bidragssystemen, och då kommer
              skillnaderna att öka.
            </seg>
            <seg n="7ac9ccf3">
              Varför inte stå för det som ändå är kärnan i er politik, att
              bygga ett bidragssamhälle där människor inte arbetar?
            </seg>
          </u>
          <note type="speaker" n="1d40240b">
            Anf. 58 EVA-LENA JANSSON (S):
          </note>
          <u who="eva-lena_jansson_c25f33" xml:id="i-3bd2c3c7efd3e8d6-4" n="2006fa91">
            <seg n="8bf5dce4">
              Fru talman! Jag finner inget annat ord än skitsnack för det Anders
              Borg ägnar sig åt här.
            </seg>
            <seg n="91cc3f63">
              Han försöker låtsas att han är socialdemokrat när han är moderat.
              Han vägrar prata om den massarbetslöshet som finns nu. När vi
              pratar om att vi vill förstärka rättvisan i Sverige ägnar han
              sig åt jag blir så arg att jag inte finner ord.
            </seg>
            <seg n="e4178f75">
              Jag vill påminna Anders Borg om att det finns en minister i hans
              regering som pratar om a-kassan som en omställningsförsäkring.
              Om Anders Borg vidhåller att arbetslöshetsförsäkringen är ett
              bidrag varsågod! Det vi ser nu är att det bidrag som ökar är försörjningsstöd,
              det vill säga socialbidrag. Det är tack vare Anders Borgs politik.
            </seg>
            <seg n="36c85356">
              Anders Borg ska få ett biljetthäfte av mig, fru talman, och det
              är till Den ekonomiska knapphetens tivoli. Givaren är Majblomman,
              en organisation som samlar in pengar till barn. Du får prova på
              Ekonomiskt fritt fall. Sätt dig i barnens sits och prova på hur
              det är att leva utan socialt skyddsnät. Du kan gå i De trasiga
              gympaskornas värld. Varför inte gå till Irrsalen, du som inte
              har råd med glasögon, eller Dolda avgiftstunneln?
            </seg>
            <seg n="20620bdf">
              Det är detta Sverige som Anders Borg och statsministern inte
              vill se. Det är detta Sverige man förnekar när Rädda Barnen och
              Unicef pekar på att barnfattigdomen ökar i Sverige. Det vill man
              inte se, för det är roligare att åka till Bryssel och få beröm
              för att det inte går lika illa för Sverige som för resten av Europa.
            </seg>
            <seg n="d860713d">
              Men det vi ser i dag är att vi har massarbetslöshet, att vi har
              ökad barnfattigdom och att vi har 65 000 som är utförsäkrade från
              sjukförsäkringen därför att Anders Borg tycker att sjuka inte
              ska ha ersättning utan ska känna på hur det är att vara fattig
              för att fatta bättre.
            </seg>
            <seg n="6952a0e6">
              Fru talman! Jag tycker att det är häpnadsväckande.
            </seg>
            <seg n="fd259318">
              Jag lämnar över biljetthäftet då jag inser att jag inte kommer
              att få något annat svar från finansministern.
            </seg>
          </u>
          <note type="speaker" n="ca0091a2">
            Anf. 59 PETER PERSSON (S):
          </note>
          <u who="peter_persson_b021b6" xml:id="i-11fe60bd7c6bd3b7-3" n="c6b2a690">
            <seg n="1bda8e20">
              Fru talman! Jag blir road och glad när finansministern återinträder
              som agitator för Moderat skolungdom, som han gjorde i sitt förra
              inlägg. Det skulle också glädja mig om han i större utsträckning
              presenterade de idéer som ligger bakom regeringens politik.
            </seg>
            <seg n="25d306b5">
              Jag upprepar från mitt förra inlägg: Det är inte av slumpen givet
              att man slår på de sämst ställda i vårt land, kallar människor
              som ofrivilligt har blivit arbetslösa bidragstagare och liknar
              dem som drabbas av sjukdom vid dem som parasiterar på samhälleliga
              resurser.
            </seg>
            <seg n="2047b296">
              Jag tycker att det är skamligt.
            </seg>
            <seg n="e3b19329">
              När man gör de beskrivningarna av människor som rimligen och
              rätteligen ska få ett stöd av oss andra som har lyckan att ha
              hälsa och arbete, och när man ser reaktionerna från Borgs sida
              på andra samhällsförhållanden kan man reagera.
            </seg>
            <seg n="8147d4f8">
              De fattiga måste plågas till arbete genom att vi försämrar deras
              villkor. Men beträffande dem som har höga löner och flotta titlar
              och jobbar vid AP-fonderna har vi läst om deras excesser på kontoret.
              Borgs kollega Norman var där för inte så länge sedan. Men här
              hör vi knappast någon upprördhet.
            </seg>
            <seg n="db0b7c79">
              Så olika ser man på människor i vårt land i dag. Den som är arbetslös
              och sjuk, den jagas. De andra får RUT-avdrag. Det är också en
              sommar i vårt land.
            </seg>
          </u>
          <note type="speaker" n="a057c796">
            Anf. 60 Finansminister ANDERS BORG (M):
          </note>
          <u who="unknown" xml:id="i-49f75be98d81806f-0" n="14d3cbff">
            <seg n="2d4312d3">
              Fru talman! Låt mig börja med att svara på Peter Perssons frågeställning
              om AP-fonderna.
            </seg>
            <seg n="fb1f155c">
              Det är socialdemokratisk politik vi ser i sin prydno. Vi har
              ju öppnat för att vi ska ha färre AP-fonder. Det är Socialdemokraterna
              som har sagt nej till det, därför att man anser att det är ett
              samhällsintresse att det står whiskybuteljer tillgängliga för
              högavlönade förvaltare, som får höga löner och whisky på pensionärernas
              bekostnad.
            </seg>
            <seg n="c2a3d588">
              Det är socialdemokratisk politik! Det är ju Socialdemokraterna
              som har vägrat göra en reform av AP-fonderna.
            </seg>
            <seg n="8df3b6f1">
              Jag välkomnar om Socialdemokraterna omprövar sin hållning, så
              att vi kan minska whiskydrickandet på pensionärernas bekostnad.
              Men det är ju whisky som serveras av Socialdemokraterna.
            </seg>
          </u>
          <note n="dc6bf293">
            (EVA-LENA JANSSON (S): Fru talman! Ordningsfråga!)
          </note>
          <u who="unknown" xml:id="i-99a407d0d2ea49f5-0" n="14d3cbff">
            <seg n="d40836cd">
              Låt oss konstatera att den här debatten handlar om rättvisa och
              orättvisa i Sverige. Jag förstår att det är provocerande för Socialdemokraterna.
            </seg>
            <seg n="65d2fef8">
              Eva-Lena Jansson säger att skillnaderna har ökat snabbare i Sverige
              än i något annat OECD-land. Men sedan glömmer hon bort att berätta
              att det var under den tid då hennes parti satt i regeringen. Det
              var Socialdemokraterna som mer än något annat OECD-land misslyckades
              med rättvisan.
            </seg>
            <seg n="8aa76a08">
              Hon säger att regeringen föredrar att åka till Bryssel för att
              vi inte får beröm för att det inte har blivit lika illa här, att
              det inte har blivit värre här jämfört med andra länder.
            </seg>
            <seg n="8d36124e">
              Det har alltså inte blivit värre här under en mycket svår kris,
              den värsta sedan depressionen. Men när Socialdemokraterna styrde,
              då blev det värre än i något annat jämförbart land! När ska Socialdemokraterna
              ta sitt misslyckande med jobbpolitiken på allvar? När ska de ta
              på allvar att det är deras misslyckade arbetsmarknadspolitik som
              ökar orättvisorna?
            </seg>
          </u>
          <note n="10802d93">
            Överläggningen var härmed avslutad.
          </note>
          <note n="24f1755c">
            13 § Svar på interpellation 2011/12:426 om flygets ökade klimatpåverkan
          </note>
          <note type="speaker" n="b0c402c5">
            Anf. 61 Miljöminister LENA EK (C):
          </note>
          <u who="unknown" xml:id="i-49f75be98d81806f-1" n="14d3cbff"/>
          <note n="ef8d7267">
            Fru talman, ärade ledamöter, åhörare wherever you are!
          </note>
          <u who="unknown" xml:id="i-99a407d0d2ea49f5-1" n="14d3cbff">
            <seg n="7af5f12d">
              Annika Lillemets har ställt tre frågor till mig om flyget och
              dess klimatpåverkan:
            </seg>
            <seg n="0d53466b">
              Jag vill till att börja med säga att jag är helt överens med
              interpellanten om att flyget ska bära sina miljökostnader på samma
              sätt som alla andra sektorer ska göra det. Därför var det ett
              mycket viktigt steg att inkludera flyget i EU:s system för handel
              med utsläppsrätter, så att flyget möter ett pris på utsläpp av
              koldioxid.
            </seg>
            <seg n="40e6bb2f">
              Det var faktiskt så att jag som EU-parlamentariker förhandlade
              just EPS-systemet och lade fram just det ändringsförslag som innebär
              att flyget liksom sjöfarten inkluderades i EPS.
            </seg>
            <seg n="0ed7eed5">
              Sverige var pådrivande under förhandlingarna för att direktivet
              skulle bli ambitiöst och för att flyget skulle omfattas av utsläppshandeln
              så snart som möjligt. Den svenska regeringen bidrog starkt till
              att startdatumet blev så tidigt som 2012. Flertalet medlemsstater
              verkade för ett senare startår.
            </seg>
            <seg n="60d00b4f">
              Sverige drev även linjen att flyget inte skulle få någon gratis
              tilldelning av utsläppsrätter utan att 100 procent auktion skulle
              tillämpas för sektorn. Jag anser fortfarande att 100 procent auktion
              för flyget vore ett bra sätt att förstärka prissignalen för utsläpp
              från flyget och kommer att verka för att handelssystemet utvecklas
              i den riktningen.
            </seg>
            <seg n="015f8677">
              Handelssystemet omfattar såväl inrikes flygningar som internationella
              flygningar mellan EU-länder samt till och från EU. Som interpellanten
              väl känner till är det internationella flygets medverkan i handelssystemet
              starkt ifrågasatt av länder utanför EU. Till gruppen av kritiska
              länder hör USA, Indien, Kina och Ryssland.
            </seg>
            <seg n="491a0d29">
              Sverige sluter klart och tydligt upp bakom EU:s beslut, och Sverige
              var ett av de länder som intervenerade till stöd för direktivet
              i EU-domstolen i ett mål där ett antal amerikanska flygbolag ville
              att domstolen skulle förklara direktivet ogiltigt i stora delar.
            </seg>
            <seg n="369adc4e">
              De två viktigaste sakerna jag kan göra som miljöminister för
              att minska flygets klimatpåverkan är nog att fortsätta att stå
              upp för EU:s handelssystem och att verka för en internationell
              överenskommelse som begränsar flygets utsläpp på global nivå.
              Interpellanten kan vara övertygad om att jag kommer att göra bådadera.
            </seg>
            <seg n="f59d9b33">
              Att som Annika Lillemets gör döma ut handelssystemet som ett
              otillräckligt styrmedel för flyget när det har varit i drift i
              mindre än ett halvår för just den sektorn tycker jag är förhastat.
              EU ska gå före vad gäller att minska klimatpåverkan från internationell
              luftfart. Men vi måste göra det på ett sätt som leder till att
              omvärlden följer efter så småningom. Det är en svår balansakt.
            </seg>
            <seg n="c73da465">
              Jag skulle gärna se en kraftfullare styrning mot lägre utsläpp
              från flyget, men jag inser att fler eller förstärkta unilaterala
              EU-åtgärder i detta läge ytterligare skulle öka risken för en
              internationell handelskonflikt som inte skulle vara till gagn
              för miljön.
            </seg>
            <seg n="add2ce4d">
              Mitt handlingsutrymme som svensk miljöminister är också begränsat
              på grund av frågans internationella kontext. Chicagokonventionen,
              den rättsliga grunden för internationell civil luftfart, är från
              40-talet och är folkrättsligt bindande. Den säger att bränsle
              som medförs ombord inte får beskattas.
            </seg>
            <seg n="7cfafcb8">
              Det är bara att konstatera att klimatarbetet i FN:s luftfartsorgan
              ICAO inte går framåt tillnärmelsevis i den takt som behövs för
              att möta klimatutmaningarna. Länder som motsätter sig att EU går
              före på luftfartsområdet undersöker enligt egen uppgift möjligheten
              att vidta åtgärder under WTO för att sätta käppar i hjulet för
              EU.
            </seg>
            <seg n="690dc87e">
              Avslutningsvis, för att till exempel öka andelen auktionering
              för flyget inom EU:s handelssystem, krävs flera svåra saker:
            </seg>
            <seg n="4e5c098e">
              Det är inget som görs i en handvändning.
            </seg>
            <seg n="52352f04">
              EU:s handelssystem hanterar flygets utsläpp av koldioxid. Flygets
              klimatpåverkan beror inte bara på koldioxidutsläppen utan även
              på utsläpp av i synnerhet kväveoxider som inte hanteras av handelssystemet.
            </seg>
            <seg n="96d5673f">
              När handelssystemet förhandlades krävde Sverige att ett parallellt
              styrmedel på EU-nivå skulle beslutas också för kväveoxider. Kommissionen
              har under lång tid arbetat med att ta fram ett lagstiftningsförslag,
              men det arbetet har dragit ut på tiden från kommissionens sida.
              I Sverige tillämpar vi redan en miljödifferentiering av startavgifterna
              för flyget, bland annat med avseende på kväveoxidutsläpp.
            </seg>
            <seg n="e716fbde">
              Sammanfattningsvis verkar regeringen för att flyget ska bära
              sina fulla miljökostnader. Det gäller såväl inrikesflyg som internationellt
              flyg. Principen att förorenaren ska betala ska gälla även för
              flyget. Att försvara och utveckla EU:s handelssystem och verka
              för en ambitiös global överenskommelse för flyget är i nuläget
              de viktigaste åtgärderna för att uppnå detta.
            </seg>
          </u>
          <note type="speaker" n="fc810ef0">
            Anf. 62 ANNIKA LILLEMETS (MP):
          </note>
          <u who="annika_lillemets_d743a3" xml:id="i-b27704f057704a0d-0" n="856debee">
            <seg n="e03b8774">
              Fru talman! Jag tackar miljöminister Lena Ek för svaret på mina
              frågor. Det är glädjande att Lena Ek instämmer i att flyget i
              likhet med andra sektorer ska bära sina miljökostnader. Det är
              nämligen mycket bråttom att styra om så att klimatpåverkan minskar.
              Forskningen pekar på att vi redan har släppt ut så mycket växthusgaser
              att en dämpning måste komma de närmaste åren för att vi ska klara
              tvågradersmålet.
            </seg>
            <seg n="927b5866">
              Trots försök att åstadkomma internationella överenskommelser
              om att minska utsläppen fortsätter den globala ökningen av koldioxidutsläpp.
              De har ökat i enlighet med det värsta scenario som FN:s klimatkommission
              arbetade med i sin senaste rapport från 2007. Man pekade då på
              en temperaturhöjning på fyra till sex grader, vilket innebär stora
              risker för mycket svåra konsekvenser.
            </seg>
            <seg n="1d9a1a0d">
              Enligt seriösa bedömare är det dock fortfarande möjligt att nå
              tvågradersmålet och kanske även en-och-en-halv-gradsmålet. Tekniken
              finns, och ekonomiskt vore det mer fördelaktigt än att vänta.
              Det som saknas är politisk vilja.
            </seg>
            <seg n="9387f013">
              I Sverige är flyget en stor och ökande källa till klimatpåverkan.
              Redan inom 1015 år beräknas utsläppen av växthusgaser som beror
              på svenskarnas flygresande bli större än utsläppen från vårt totala
              bilresande. 90 procent av dessa flygresor är utrikes.
            </seg>
            <seg n="7f0e1888">
              Effektiviseringar och teknikutveckling är viktigt. Det görs mycket
              bra, gröna inflygningar och annat, men det räcker inte. Även volymen
              måste minska för att vända trenden. För detta behövs effektiva
              styrmedel.
            </seg>
            <seg n="968d8968">
              Därför är det bra att miljöministern vill arbeta internationellt
              för att förbättra regelverken i ICAO och EU. Men i väntan på mer
              eller mindre perfekta styrmedel finns det en hel del vi kan göra
              i Sverige innan hela EU eller hela världen kommer överens om förändringar.
            </seg>
            <seg n="4daf2bcf">
              Det bästa får inte bli det godas fiende. Med tanke på den akuta
              klimatkrisen har vi inte råd att avstå från fungerande om än inte
              fulländade styrmedel för att minska flygets klimatpåverkan.
            </seg>
            <seg n="b3175443">
              Vad kan då detta vara? Låt mig ge ett par exempel. I Tyskland,
              Europas största ekonomi och det land Sverige handlar mest med,
              har man sedan 2011 en flygskatt som ökat biljettpriserna med knappt
              2 procent. Enligt ett pm från det tyska finansministeriet, som
              citeras i tidningen Handelsblatt, uppskattar man att utan flygskatten
              skulle ytterligare cirka två miljoner flygresor gjorts. Det tyska
              exemplet visar att ekonomiska styrmedel fungerar.
            </seg>
            <seg n="f62d5695">
              I ett annat EU-land, också med en borgerlig, konservativ-liberal
              regering, nämligen Storbritannien, har man haft flygskatt sedan
              1990-talet. Liksom i Tyskland är den differentierad, alltså olika
              för inrikes- och utrikesresor, medeldistans- och långdistansresor.
              Den höjdes nyligen av regeringen trots starka påtryckningar från
              flygbranschen.
            </seg>
            <seg n="5aa88ef5">
              Även Sverige kan införa en biljettskatt. Miljöpartiet har föreslagit
              300 kronor för flygbiljetter inom EU och 600 kronor för resor
              utanför EU. Detta skulle något så när motsvara energi- och koldioxidskatt.
              Visst är styrmedel som uppmuntrar effektivisering att föredra,
              som bränsleskatt, men biljettskatt har fördelen att den kan införas
              nu inom gällande regelverk.
            </seg>
            <seg n="68853730">
              Jag undrar därför om miljöministern är beredd att verka för att
              vi får en biljettskatt i Sverige snarast, åtminstone tills vi
              har ett bättre system i full gång. Eller har miljöministern andra
              konkreta förslag på hur inrikes- och utrikesflyg ska minska sin
              klimatpåverkan?
            </seg>
          </u>
          <note type="speaker" n="76b9eec2">
            Anf. 63 Miljöminister LENA EK (C):
          </note>
          <u who="unknown" xml:id="i-91dd97001daae28a-26" n="14d3cbff">
            <seg n="ea032c44">
              Fru talman! Låt mig först säga att jag verkligen uppskattar Annika
              Lillemets engagemang i dessa frågor. Det känns bra att vi är fler
              som bekymrar oss över utsläppen.
            </seg>
            <seg n="75fbd121">
              Den europeiska handeln med utsläppsrätter har sina absoluta fördelar.
              Det är marknadsnära, det har introducerats och det är på plats.
              Det drar ned utsläppen konstant för de sektorer som finns inom
              handelssystemet hela vägen fram till 2050 där EU:s mål ligger
              på ungefär 85 procents minskning. Vi ska vara neutrala i Sverige,
              så vi har ett tuffare klimatmål för 2050.
            </seg>
            <seg n="12c2314c">
              Det gör det ibland svårt om man är en otålig människa som är
              frustrerad över klimatfrågorna.
            </seg>
            <seg n="40280ff3">
              Inom ramarna och i de sektorer som finns i handeln med utsläppsrätter
              hänger de olika delarna ihop. Lägger man på en skatt som drar
              ned utsläppen i en sektor som ingår i handelssystemet innebär
              det att det blir ett antal fria utsläppsrätter i samma sektor
              eller i en annan sektor som kan delas ut igen.
            </seg>
            <seg n="d5118971">
              Det är detta man avser att göra i Tyskland. Det innebär att man
              ur klimatsynpunkt inte tjänar på flygskatten så som den har utformats
              tekniskt i Tyskland. Statskassan tjänar på det, och det kan i
              och för sig möjligen vara bra som inkomstkälla för staten. Det
              är dock inte min portfölj.
            </seg>
            <seg n="2e9aba73">
              Det finns en intern balans här som gör att jag tror att det är
              bättre att agera för att vi inom EU höjer ambitionerna till mer
              än 20 procents neddragning totalt och försöker dra ned utsläppen
              med 30 procent så att EU blir bättre totalt sett. Det innebär
              också att kurvan i handelssystemet, minskningen, trycks nedåt
              mer framåt 2050 utan att det frigör möjligheter för andra sektorer
              att släppa ut mer.
            </seg>
            <seg n="0be39668">
              För min del tror jag mycket mer på att arbeta med det land som
              nu håller emot mest, nämligen Polen, och försöka få dem att gå
              med på att EU ska öka sina ambitioner till åtminstone 30 procent
              i stället.
            </seg>
            <seg n="09c287d1">
              De flygplatsavgifter, de miljödifferentierade avgifter, som vi
              har i Sverige som är startavgifter försöker också ta hand om problemet
              med kväveoxider som inte finns i handelssystemet.
            </seg>
            <seg n="06f8fa15">
              Vad kan man göra med forskning och utveckling? Teknikutvecklingen
              är väldigt viktig på detta område. Det finns ett forskningsprojekt
              inom EU som heter Clean Sky som också Sverige varit med och finansierat
              och där svenska företag i branschen ingår, och man har lovat en
              minskning på 40 procent till nästa år.
            </seg>
            <seg n="59236be1">
              Det handlar om en kombination av flygrutter, att flyga rakare,
              och om ecodriving, att inte bara göra gröna nedflygningar utan
              också uppflygningar. Det handlar om andra bränslen och utformning
              av vingar så att de blir mer bränslesnåla. Här har svenska Saab
              en god produkt på väg som vi hoppas ska bli konkurrenskraftig
              och kunna tjäna två syften, både jobb och bättre miljö.
            </seg>
            <seg n="f8e02062">
              Det finns givetvis saker att göra, men jag tror inte att en sådan
              här utgift är bra, just på grund av konstruktionen av handeln
              med utsläppsrätter.
            </seg>
          </u>
          <note type="speaker" n="8d887510">
            Anf. 64 ANNIKA LILLEMETS (MP):
          </note>
          <u who="annika_lillemets_d743a3" xml:id="i-b27704f057704a0d-1" n="856debee">
            <seg n="a8d265d2">
              Fru talman! Visst är det bekymmer när det gäller systemet för
              utsläppshandel att flyget och industrin inom EU samsas i samma
              så kallade bubbla för utsläppsrätter. Bubblan har ett tak, och
              utöver det tillåts inga ytterligare utsläpp. I och med att flyget
              expanderar och bubblan samtidigt ska minskas med åren tänker man
              sig att priset på utsläppsrätter ska stiga.
            </seg>
            <seg n="90190a8a">
              Detta blir dock problematiskt när flyget ska konkurrera om samma
              utsläppsrätter som den konkurrensutsatta industrin. Då riskerar
              vi att flyget köper upp industrins utsläppsrätter och fortsätter
              att expandera som förut medan industrin kanske flyttar till länder
              utanför EU.
            </seg>
            <seg n="1531df16">
              En egen bubbla för flyget är för övrigt något som ett enigt skatteutskott
              uttalade sig positivt om under förra mandatperioden.
            </seg>
            <seg n="acad28fc">
              Priset på koldioxid är också väldigt lågt.
            </seg>
            <seg n="b27abae2">
              Att flyget får en egen bubbla och en striktare tilldelning så
              att taket för hur mycket koldioxid det får släppa ut sänks och
              systemet verkligen får effekt är vad som nu krävs. Om flyget får
              en egen bubbla kan även övriga växthusgaser hanteras inom den,
              till exempel vattenånga på hög höjd och kväve, genom att taket
              sänks. Startavgifter är givetvis också bra. Då behöver man inte
              ta hänsyn till industrin.
            </seg>
            <seg n="7e599aed">
              Jag undrar om regeringen och miljöministern redan driver frågan
              om en egen bubbla för flyget i EU eller om miljöministern avser
              att ta upp denna fråga framöver, för det är viktigt. Det är en
              av de värsta bristerna med EU:s system för handel med utsläppsrätter
              nu. Jag uppskattar dock att miljöministern vill försvara och utveckla
              systemet för handeln med utsläppsrätter.
            </seg>
            <seg n="4d23729a">
              I dag betalar flyget något mer till faktiska marginalkostnader
              för flygplatstjänster och flygledning med mera, men mindre än
              en tiondel av vad vägsektorn betalar per kilo koldioxid. Ännu
              mindre blir det om man räknar i koldioxidekvivalenter, alltså
              tar hänsyn till att flyget släpper ut flera slag av växthusgaser
              än koldioxid.
            </seg>
            <seg n="6c1ca104">
              I Tyskland har man sänkt skatten lite med hänsyn till utsläppsrättssystemen.
              Det kanske inte fungerar perfekt de här systemen är inte perfekta
              men min poäng är att det är viktigt att göra saker genast. Klimatet
              väntar inte. Jag är otålig. Klimatförändringarna driver mig att
              vara otålig. Det är säkert miljöministern också. Det är fullt
              möjligt att nationellt ha parallella system med ETS, EU:s utsläppshandelssystem,
              utan att bryta mot internationella överenskommelser.
            </seg>
            <seg n="05629a59">
              I en så kallad impact assessment, ett bidokument till EU:s vitbok
              om transporter, som stakar ut strategin för transporter framöver
              vill kommissionen ha en gemensam momssats på 19 procent på alla
              internationella resor inom EU. Momsen på svenskt inrikesflyg är
              i dag endast 6 procent; på utrikes resor är den 0 procent. Sverige
              kan höja momsen så att det blir rättvist mot andra transportslag.
              Är Lena Ek beredd att verka för att höja momsen på svenskt inrikesflyg,
              och göra det snart?
            </seg>
          </u>
          <note type="speaker" n="2724d6fe">
            Anf. 65 Miljöminister LENA EK (C):
          </note>
          <u who="unknown" xml:id="i-91dd97001daae28a-27" n="14d3cbff">
            <seg n="635b8052">
              Fru talman! Man kan bli både otålig och frustrerad när man ser
              de vetenskapliga rapporterna om vad som händer med klimatet och
              när man som jag kommer hem från Rioförhandlingarna och ska diskutera
              bland annat de här frågorna. Det var ju en hållbarhetskonferens.
              Det handlar också om fattigdomsbekämpning.
            </seg>
            <seg n="2c603996">
              Det är knöligt att komma överens i Europa i vissa frågor. På
              den internationella sidan inom FN-systemet måste alla stora förändringar
              tas med enhällighet. Här finns grupper av länder som inte tror
              på klimateffekten över huvud taget. Här finns grupper av länder
              som bara vill gynna sin egen oljeproduktion. Här finns länder
              som inte tror på mänskliga rättigheter och kvinnors rättigheter.
              Sådana svårigheter möter vi i de globala FN-förhandlingarna.
            </seg>
            <seg n="d9841e5a">
              ICAO är ett organ inom FN-systemet. Där är beslutsmodellerna
              likadana. Det gör det oerhört svårt att hantera globala miljöfrågor.
              Riokonferensen lyckades visserligen komma fram med en beställning
              om hållbarhetsmål som FN ska plocka fram. Det ska vara klart 2015.
              Jag hoppas att det går bra, men jag inser problemet när vi ska
              hitta texter som alla länder kan skriva under på. Där står vi
              när det gäller det internationella flyget. Mycket av detta regleras
              genom internationella konventioner som ligger i ICAO. Det gör
              det inte lätt. Både jag och interpellanten funderar nog över hur
              vi ska lösa det problemet och få fram beslut som ger effekt för
              klimatet.
            </seg>
            <seg n="02c250d1">
              Jag tror att miljöstyrningsåtgärder som ligger nära marknaden,
              som den europeiska handeln med utsläppsrätter, är att föredra.
              Där har vi inte bara beslutstyngden och målsättningarna, utan
              det förenas med kraften i marknaden som ger en hävstångseffekt
              i de åtgärder vi vidtar. Handeln med utsläppsrätter ska minska
              utsläppen inom EU i de sektorer som ingår. Det är en samlad gemensam
              bubbla som minskar tills vi har minskat med 85 procent inom EU
              till 2050. Sverige har sagt att vi ska ha noll i nettoutsläpp
              2050, vilket är en skarpare målsättning. Att det är en gemensam
              bubbla inom EU har stor betydelse. Eftersom varje sektor ska minska
              sina utsläpp och eftersom gods kan flyttas över och persontransporter
              kan flyttas mellan olika delar i transportsystemet tror jag inte
              att det är bra att låsa in ett transportslag i sin bubbla. Då
              får vi inte det flöde mellan olika delar i transportsystemet som
              är både ekonomiskt effektivt och miljöeffektivt. Det är anledningen
              till att jag tror att en bubbla enbart för flyget inte är bra.
              Det är bättre att vi trycker ned generellt i alla transportslag
              och alla sektorer som ingår i handeln med utsläppsrätter så att
              vi får en överströmning till klimatbättre transporter oavsett
              transportslag.
            </seg>
          </u>
          <note type="speaker" n="543f02be">
            Anf. 66 ANNIKA LILLEMETS (MP):
          </note>
          <u who="annika_lillemets_d743a3" xml:id="i-b27704f057704a0d-2" n="856debee">
            <seg n="0169952a">
              Fru talman! Jag instämmer i att handeln med utsläppsrätter naturligtvis
              inte ska ges bort, utan auktioneras ut. Det är på flera sätt olämpligt
              och stötande att de delas ut gratis. Intäkterna skulle till exempel
              kunna användas till Gröna fonden för klimatomställning i syd.
              Det skulle ge klimatnytta samtidigt som det vore fördelningspolitiskt
              rimligt. Det är mer rättvist än att fattiga länder betalar för
              utsläppsrätter till det rika EU utan att få något tillbaka. Är
              det något som ministern avser att driva i EU? Jag har stor respekt
              för hur svårt det är och hur lång tid det tar att genomdriva förändringar
              på internationell nivå, hur förnuftiga och välmotiverade de än
              är. Men det är tid vi inte har om vi ska rädda oss från de värsta
              följderna av klimatförändringarna. Jag hoppas att miljöministern
              vill arbeta för att införa en del av de konkreta åtgärder som
              jag har talat om. Både Storbritannien och Tyskland jobbar med
              biljettskatt. Jag tycker att vi också borde titta på det.
            </seg>
            <seg n="702ae487">
              Jag fick inte svar på frågan om moms på inrikesflyg. Det handlar
              ju inte bara om den omedelbara minskningen av utsläpp av växthusgaser,
              utan det handlar om att styra om folks vanor, hur det fungerar
              i samhället och vilka transportslag man väljer.
            </seg>
            <seg n="bc429b67">
              Redan 2006 besöktes trafikutskottet av det brittiska parlamentets
              Standing Committee of Environment som föreslog att Sverige och
              Storbritannien skulle samarbeta genom att enas om en flygskatt
              på resor mellan våra länder. Det var kreativt, men de fick åka
              hem besvikna. Vi i Miljöpartiet tyckte att det var ett bra initiativ;
              det tyckte inte majoriteten. Fler kanske har kommit till insikt
              nu. Som litet land kan Sverige ha stor inverkan genom att gå före
              och visa vägen.
            </seg>
            <seg n="83c15c4f">
              Vi kan inte vänta på internationella avtal. Vi måste agera nu.
              Jag vill än en gång säga att det finns mycket som är fullt möjligt
              att göra. Jag önskar miljöministern lycka till i hennes viktiga
              arbete med såväl kortsiktiga som långsiktiga lösningar.
            </seg>
          </u>
          <note type="speaker" n="58dc77da">
            Anf. 67 Miljöminister LENA EK (C):
          </note>
          <u who="unknown" xml:id="i-91dd97001daae28a-28" n="14d3cbff">
            <seg n="ee59f260">
              Fru talman! Jag uppskattar sådana här interpellationsdebatter.
              Man kan vrida och vända på frågor, komma med förslag, titta på
              fördelar och nackdelar och resonera om frågor. Jag tycker att
              det är väldigt viktigt just när det gäller klimatfrågan.
            </seg>
            <seg n="bfbc0614">
              Efter att ha spenderat många dygn på Riokonferensen är jag ännu
              mer engagerad i att försvara och förbättra det europeiska systemet
              med handel med utsläppsrätter. Andra länder försöker nu ta efter
              och introducera motsvarande system på andra håll i världen. Det
              optimala vore att vi kunde koppla ihop dem och förbereda oss för
              det. Dit är det långt kvar, men jag tror att det går åt det hållet.
            </seg>
            <seg n="db41f5ac">
              Frågan om moms är ett annat komplicerat träsk inom EU-systemet.
              Momsdirektivet är något av det mest komplicerade jag har läst.
              Samtidigt är det vällovligt att man försöker hitta gemensamma
              momsnivåer inom den inre marknaden för att undvika snedvridning
              mellan olika sektorer och transportslag. Det blev en blandad reaktion
              på EU:s vitbok om transporter och att det borde vara en gemensam
              momssats på 19 procent på alla transporter inom EU. Det finns
              ju också transporter som vi har nytta av och som är bra.
            </seg>
            <seg n="356605db">
              Harmonisering är naturligtvis mycket bra. Samtidigt måste vi
              också se till att vi lägger mycket kraft på att utveckla nya bränslen,
              nya tekniker och nya sätt att hantera dessa olika transportslag.
            </seg>
            <seg n="c634e5e9">
              När det gäller flyget är det kanske inte inrikesflyget som ur
              miljösynpunkt är det svåraste utan det är det ökande flyget med
              svenskar till utrikes destinationer mycket långt bort. Det återstår
              att påbörja denna diskussion eftersom flyget ska stå för sina
              kostnader. Polluter pays principle ska gälla alla delar i samhället.
            </seg>
          </u>
          <note n="10802d93">
            Överläggningen var härmed avslutad.
          </note>
          <note n="3367cf59">
            14 § Svar på interpellation 2011/12:362 om näringspolitikens
            utveckling i Jönköpings län
          </note>
          <note type="speaker" n="657ae38d">
            Anf. 68 Näringsminister ANNIE LÖÖF (C):
          </note>
          <u who="unknown" xml:id="i-91dd97001daae28a-29" n="14d3cbff">
            <seg n="fcb17b27">
              Fru talman! Peter Persson har frågat mig vilka åtgärder jag anser
              vara lämpliga för att Jönköpings län ska fortsätta vara en tillväxtregion.
            </seg>
            <seg n="c101660e">
              Regeringen bedriver en aktiv politik för att stärka entreprenörskap,
              innovation och tillväxt i hela landet. Inom dessa områden har
              regeringen tagit och tar löpande en stor mängd initiativ för en
              samlad näringspolitik i syfte att stärka den lokala och regionala
              konkurrenskraften i hela landet. Den bästa kunskapen om vad som
              behövs för att utveckla Jönköpings län finns i regionen. Därför
              ligger också huvudansvaret för de regionala tillväxtresurserna
              där, och regeringen tillför årligen resurser för att utveckla
              insatser inom till exempel näringslivsutveckling och kompetensförsörjning.
              Det är viktigt att det är de unika förutsättningarna och styrkorna
              i Jönköpings län som ligger till grund för det arbetet.
            </seg>
            <seg n="a37860fc">
              Ett av områdena i Jönköpings läns regionala utvecklingsprogram
              är Livsmiljö och attraktivitet. Det är glädjande, och det rimmar
              väl med dialogplattformen Attraktionskraft Sverige som jag lanserade
              i april i år. Plattformen handlar bland annat om att föra dialog
              om lokala och regionala förutsättningar för att utveckla attraktiva
              livs- och boendemiljöer utifrån regeringens och andra aktörers
              pågående insatser på området. Jag ser framför mig ett gemensamt
              engagemang mellan stat, kommun, region, näringsliv och intresseorganisationer
              för att Sverige ska fortsätta att vara ett attraktivt land att
              vistas, verka och växa i.
            </seg>
            <seg n="5c67f152">
              På nationell nivå har regeringen sedan 2006 löpande genomfört
              ett stort antal insatser inom till exempel infrastruktur-, utbildnings-
              och näringslivsområdet för att underlätta för företag i alla branscher
              att bidra till tillväxt, välfärd och jobb.
            </seg>
            <seg n="91ae4067">
              En viktig del inte minst för de många små och växande företagen
              i mitt eget hemlän Jönköping är en effektiv och ändamålsenlig
              tillgång till finansiering och rådgivning.
            </seg>
            <seg n="7e7ff35e">
              En annan del i regeringens arbete är att åstadkomma förenklingar
              och att skapa en märkbart positiv förändring i företagens vardag.
              Genom att skapa ändamålsenliga regelverk, minska företagens kostnader
              och förenkla uppgiftslämnandet kan det bli enklare och mer lönsamt
              att starta och driva företag i Sverige.
            </seg>
            <seg n="89fa56a5">
              På innovationsområdet har regeringen sett behov av att stärka
              innovationsförmågan för fler jobb genom nya produkter och tjänster.
              Näringsdepartementet har därför tagit initiativ till en innovationsstrategi
              för Sverige. Viktiga inspel till strategin har bland annat kommit
              från de regionala innovationsdialogerna, varav en hölls i Jönköping.
              Där samlades ett flertal aktörer för att diskutera förutsättningarna
              för länet och bidra till innovationsstrategin. Jag var själv på
              plats. Strategin, som lanseras i höst, ska vara en plattform för
              det långsiktiga arbetet med att förbättra förutsättningarna för
              innovation i Sverige.
            </seg>
            <seg n="1533aebd">
              En viktig förutsättning för att skapa attraktiva livsmiljöer
              som främjar företagande och näringslivsutveckling är en fungerande
              och effektiv infrastruktur, såväl fysisk som elektronisk. Från
              regeringens sida satsar vi enligt den nationella planen 497 miljarder
              kronor på infrastrukturen mellan 2010 och 2021. För Jönköpings
              läns del innebär det 1 236 miljoner kronor för regional transportinfrastruktur.
              Det är en stor satsning! Regeringen kommer under hösten vidare
              att lägga fram en infrastrukturproposition för att ytterligare
              trimma och effektivisera systemen.
            </seg>
            <seg n="14c09cb3">
              Därmed hoppas jag att det framgått att regeringen bedriver en
              aktiv politik för att skapa förutsättningar för såväl Jönköpings
              län som övriga delar av landet att fortsätta vara tillväxtregioner.
            </seg>
          </u>
          <note type="speaker" n="218e30c5">
            Anf. 69 PETER PERSSON (S):
          </note>
          <u who="peter_persson_b021b6" xml:id="i-11fe60bd7c6bd3b7-4" n="c6b2a690">
            <seg n="24bcb522">
              Fru talman! Jag tackar näringsministern för svaret. Jag förmodar
              att hon skulle bli förvånad om jag sade att svaret hade glatt
              mig oerhört mycket. Det var bara ett allmänt tal utan någon särskild
              konsekvens kring de frågor som jag har ställt.
            </seg>
            <seg n="359a0509">
              Det finns två skäl till att jag har ställt denna inriktade interpellation
              om näringspolitiken i Jönköpings län. Det ena är Trafikverkets
              så kallade kapacitetsutredning, där man gör ett antagande om att
              länets befolkning ska minska med 5 procent och att det därmed
              inte finns så stora behov av investeringar i Jönköpings län. Jag
              är medveten om att detta är bara en promemoria från en myndighet
              men känner ändå en stark oro för att det kan utvecklas till ett
              tänkande som blir självuppfyllande, nämligen att Jönköpings län
              har hamnat i bakvattnet. Det var en av de främsta anledningarna
              till min interpellation.
            </seg>
            <seg n="a1a28d16">
              Den andra är att jag under lång tid har följt arbetsmarknaden
              i Jönköpings län, både i egenskap av kommunalråd och senare i
              egenskap av regionstyrelsens ordförande. Jag har sett en förändring
              som har påskyndats vid varje konjunkturnedgång i Jönköpings län,
              nämligen en allt större andel av arbetskraften som har hamnat
              så långt bort från de jobb som är möjliga att Arbetsförmedlingen
              nu beskriver detta som vårt allra allvarligaste strukturproblem.
              Detta sker i en situation där det samtidigt finns sektorer inom
              vårt näringsliv som söker arbetskraft. Vi har länsinvånare som
              går år efter år men inte får en chans.
            </seg>
            <seg n="d34b9a63">
              Jag hade förväntat mig att Annie Lööf ändå skulle ha kommenterat
              dessa frågeställningar något. De är helt centrala för Jönköpings
              läns utveckling. Jönköpings län är ett industriellt präglat län,
              och jag tror att industrin i förändrat avseende kommer att vara
              den viktigaste näringen i Jönköpings län för all den tid som kan
              överblickas. Då måste industrin ständigt kunna utvecklas, och
              vi måste också kunna vidga vår regionala yta på ett påtagligt
              sätt.
            </seg>
            <seg n="84aa5dc8">
              De motorer som finns i detta sammanhang är investeringar i infrastruktur,
              investeringar i utbildning och också kraftresurser för omställning
              vid konjunkturförändringar. Den stora arbetskraftsreserv som vi
              i dag har är ett slöseri med mänskliga resurser och med människors
              förmåga att bidra till ekonomins utveckling i Jönköpings län.
            </seg>
            <seg n="b75afb75">
              Jag hade också förväntat mig att Annie Lööf något skulle beröra
              den kris som finns i samtliga länets kommuner utom en på bostadsmarknaden.
              Vi kan inte ta emot den arbetskraft som behövs därför att det
              inte finns bostäder att tillgå. Men Annie Lööf berörde i sitt
              svar inte något av de områden som krävs för en samlad näringspolitisk
              strategi. Det tycker jag är både ledsamt och märkligt.
            </seg>
          </u>
          <note type="speaker" n="c44657d8">
            Anf. 70 Näringsminister ANNIE LÖÖF (C):
          </note>
          <u who="unknown" xml:id="i-91dd97001daae28a-30" n="14d3cbff">
            <seg n="2e4611e4">
              Fru talman! Jag är mycket väl bekant med förutsättningarna i
              Jönköpings län eftersom det är min hemmaregion och där som jag
              har vuxit upp och bor. Jag är också medveten om de utmaningar
              som Jönköpings län har känt inte minst under krisen då ett så
              industritungt län som Jönköping drabbades mycket hårt.
            </seg>
            <seg n="631ce8c6">
              Men jag ser och hör från Jönköpings län att det också går snabbt
              när det gäller omställningstakten.
            </seg>
            <seg n="09db26b2">
              Arbetslöshetssiffrorna för Jönköpings län är höga i förhållande
              till vad vi brukar ha traditionellt sett i vårt hemlän. Men de
              är lägre än genomsnittet i landet. Jönköping hade i april 2012
              en arbetslöshet på 6,8 procent. Genomsnittet i landet låg på 8,3
              procent vid den tiden. Ungdomsarbetslösheten i Jönköpings län
              ligger på 13,6 procent, att jämföra med en ungdomsarbetslöshet
              i landet på 16,4 procent.
            </seg>
            <seg n="17da894d">
              Detta visar att i en region som Jönköpings län med en småföretagarstruktur
              och en näringslivsstruktur där man ofta hamnar högt upp i kommunrankningen
              när det gäller näringslivsklimatet är det här en förutsättning
              för att fler jobb ska växa fram och för att det ska bli en god
              dynamik.
            </seg>
            <seg n="8d177b44">
              Jag tror att det är viktigt att framhålla att hade Peter Persson
              specifikt velat ha svar om bostadssituationen skulle han ha ställt
              interpellationen till bostadsministern. Som näringsminister är
              jag väl bekant med det raster av olika frågor som näringslivet
              är i behov av för att fungera.
            </seg>
            <seg n="0b58c93d">
              Det gäller kompetensförsörjning. Det gäller allt från den reformering
              av grundskolan som alliansregeringen gjort och den tillförsel
              av pengar till vuxenutbildningen som gjorts under vår tid till
              att Högskolan i Jönköping har stor betydelse för näringslivsutvecklingen
              i länet.
            </seg>
            <seg n="35b4b01d">
              Men det är inte bara utbildningen som är viktig. Också arbetsmarknadsutbildningen
              är viktig. Vi har, som aviserades i budgetpropositionen, lagt
              8 miljarder på aktiva arbetsmarknadsinsatser på fler handläggare
              och en aktiv arbetsmarknadsutbildning, bland annat arbetspraktik.
            </seg>
            <seg n="ab86ac4a">
              Förutom utbildning och arbetsmarknad gäller det bostadsförsörjningen
              och bostadsbristen. Inte minst Jönköpings kommun präglas av bostadsbrist,
              kanske framför allt när det gäller studentlägenheter. I vårpropositionen
              aviserade regeringen en hel del förändringar som vi inför höstens
              budget återkommer till.
            </seg>
            <seg n="f245a7bd">
              Sist men inte minst handlar det om infrastrukturen.
            </seg>
            <seg n="9442db4b">
              Alla dessa delar är angelägna när det gäller att skapa ett starkt
              näringslivsklimat i länet. I interpellationssvaret har jag redovisat
              att 1,2 miljarder fördelats till Jönköpings län för den här planperioden.
              Det handlar om både väg och järnväg, något som Peter Persson är
              väl bekant med.
            </seg>
            <seg n="925b3aeb">
              I Kapacitetsutredningens prognoser för Jönköpings län framöver
              finns, som interpellanten själv säger, en osäkerhet. Jag hoppas
              att Jönköpings län och politikerna där gör allt som står i deras
              makt för att vända prognoserna åt rätt håll.
            </seg>
            <seg n="ae8d1b62">
              När det gäller den faktiska utvecklingen i länet under de senaste
              fem åren ser vi en positiv procentuell förändring med ungefär
              2 procent beträffande befolkningen.
            </seg>
            <seg n="52097b76">
              Slutligen vill jag skicka med att under den tid då Peter Persson
              var regionförbundets ordförande fick man i uppdrag att utveckla
              kompetensplattformar i länet. Regionförbundet har självt signalerat
              till regeringen att detta med behovsanalys och prognosanalys var
              välkommet och välbehövligt. Man arbetar aktivt med det i Jönköpings
              län.
            </seg>
          </u>
          <note type="speaker" n="1b4321c3">
            Anf. 71 PETER PERSSON (S):
          </note>
          <u who="peter_persson_b021b6" xml:id="i-11fe60bd7c6bd3b7-5" n="c6b2a690">
            <seg n="92189d18">
              Fru talman! Den här debatten och de debatter om näringspolitik
              som jag studerat i riksdagens protokoll och som varit de senaste
              14 dagarna tydliggör verkligen en sak. Interpellanter från, vill
              jag minnas, Blekinge, Gävleborg, Dalarna, ja, från ett antal län,
              har utifrån det egna länets speciella problem debatterat med näringsministern.
            </seg>
            <seg n="35bd522d">
              I samtliga fall har näringsministern gett ungefär samma svar
              som här i dag. Det tydliggör att regeringen inte har någon näringspolitik,
              att regeringen inte riktigt vet vad näringspolitik är. Näringspolitik
              är att samordna det samhälleliga uppdraget för att skapa näringslivsutveckling,
              en starkare ekonomi och möjligheter till välfärdspolitik.
            </seg>
            <seg n="c5bbab21">
              Det handlar om forskning och utveckling, om innovationer, om
              högskola, om bostadsbyggande, om en omställning i ekonomin genom
              arbetsmarknadspolitiken samt om bostadspolitiken. Kring dessa
              frågeställningar heter det: Du har den ministern. Du har den ministern.
              Jag har inget ansvar. Du skulle ha ställt frågorna till de andra
              ministrarna.
            </seg>
            <seg n="5c74c158">
              Det vi uppmärksammar i våra interpellationer är just att det
              inte finns någon samlad politik från regeringens sida.
            </seg>
            <seg n="6ad895b6">
              Jönköpings län känner sig kraftigt förfördelat när det gäller
              infrastrukturen. Det finns ingenting kring de problem som bland
              annat regionförbundet, landstinget och länsstyrelsen har pekat
              på. Det gäller då särskilt järnvägskommunikationerna och de trängselproblem
              som finns avseende både stambanan och länkarna mellan Södra stambanan
              och Västra stambanan genom Jönköping.
            </seg>
            <seg n="55576f72">
              Det handlar om stora neddragningar på Högskolan i Jönköping.
              Regionförbundet hos oss och regionförbund i andra delar av landet
              skriver brev till regeringen där de klagar över situationen och
              säger att den är oerhört allvarlig.
            </seg>
            <seg n="1cdf1f19">
              Företrädare för intresseorganisationer inom trähusbranschen avgår
              i protest mot regeringens bostadspolitik. Trähusverksamheten inom
              näringen i Jönköpings län är oerhört viktig för sysselsättningen
              i flera av länets kommuner.
            </seg>
            <seg n="5e768f9f">
              Jag skulle kunna fortsätta att räkna upp områden där man tydligt
              ser att det inte finns någon samordning eller politik från regeringens
              sida.
            </seg>
            <seg n="c6d5a5f4">
              Dess värre måste jag säga att jag upplever näringsministern som
              en smula aningslös i sin starkt marknadsliberala hållning. Det
              är marknaden som ska lösa problemen. Politiken ska reduceras.
              Annars hade regeringen inte minskat antalet platser i vuxenutbildningen
              från 142 000 till 86 000. Man hade inte minskat antalet platser
              i arbetsmarknadsutbildningen från 45 000 till 19 000. Man hade
              inte tagit bort 675 miljoner kronor från gymnasieskolan. Man hade
              inte infört kraftiga besparingar avseende högskolan.
            </seg>
            <seg n="89f97472">
              Det här är naturligtvis resultatet av en medveten politik där
              det handlar om att få resurser för att göra det ni mest av alla
              vill, nämligen sänka skatterna. Det får konsekvenser också för
              näringspolitiken, för kommande tillväxt och möjligheter i vårt
              land, också i Jönköpings län som både du, Annie Lööf, och jag
              tillhör.
            </seg>
          </u>
          <note type="speaker" n="15ba0866">
            Anf. 72 Näringsminister ANNIE LÖÖF (C):
          </note>
          <u who="unknown" xml:id="i-91dd97001daae28a-31" n="14d3cbff">
            <seg n="c7ed7f59">
              Fru talman! Peter Persson förvånar inte. Här använde jag tidigare
              fyra minuter till att beskriva den breda palett som krävs för
              näringslivsutveckling. Peter Persson lyssnade inte på det, utan
              säger nu att jag ignorerar sådant. Det är fullkomligt sanslöst.
              Jag har ju beskrivit vikten av infrastruktur, vikten av attraktivitet
              samt vikten av skola, utbildning, arbetsmarknadspolitik och bostadspolitik.
            </seg>
            <seg n="be75402d">
              Jag beskriver vad regeringen gjort sedan 2006. Jämfört med den
              tid då Peter Persson var kommunalråd och Socialdemokraterna var
              i regeringsställning har en hel del hänt på det området.
            </seg>
            <seg n="467f4065">
              Bland annat har vi sänkt inkomstskatten genom jobbskatteavdrag.
              Vi har sänkt de sociala avgifterna med 30 miljarder. Vi har ändrat
              3:12-reglerna, till förmån för de småföretagare som är verksamma
              i Jönköpings län. Vi har åstadkommit skattelättnader genom RUT-
              och ROT-avdragen och låtit en ny sektor växa fram. Vi har sänkt
              kravet på aktiekapital, vilket gjort att vi ser fler nya företag,
              exempelvis i Jönköpings län.
            </seg>
            <seg n="8097b7bd">
              År 2008 gjorde vi en historiskt stor satsning på forsknings-,
              innovations- och utvecklingspolitiken, som jag hoppas att vi kan
              återkomma till under hösten då regeringen lägger fram en ny forsknings-
              och innovationsproposition. I dag har Socialdemokraterna faktiskt
              sträckt ut en hand och visat en vilja att vara med på tåget när
              det gäller det som regeringen arbetar på.
            </seg>
            <seg n="1b2e2898">
              Vi har också slopat förmögenhetsskatten. Vi har infört utvecklingscheckar.
              Vi har förbättrat rådgivningen till företagen.
            </seg>
            <seg n="b4ef848e">
              Väldigt många av de här satsningarna har vi gjort eftersom vi
              tror att det är genom fler företag som jobb och utvecklingskraft
              lyfts fram.
            </seg>
            <seg n="ee98e9f2">
              Man kan titta på hur Jönköpings län arbetar. Jag tycker att det
              är centralt när man talar om regional tillväxt. Till Peter Perssons
              kolleger i alla andra debatter vi här haft om näringslivsutveckling
              har jag sagt att det för mig är viktigt att staten levererar god
              infrastruktur och ett gott raster när det gäller utbildning, bostäder,
              kapitalförsörjning och arbetsmarknadspolitik.
            </seg>
            <seg n="32fe2d61">
              Det är också viktigt att de som har ansvar för regional tillväxt
              i Jönköpings län då landstinget och, framför allt, regionförbundet
              ser vilka unika förutsättningar att bygga på som finns i Jönköpings
              län. Nu håller man på med en ny regional utvecklingsstrategi som
              ska vara färdig våren 2013. I RUP för något år sedan har man plockat
              fram vad man i Jönköpings län vill satsa på. Varje år får man
              från statliga pengar genom det regionala tillväxtanslaget drygt
              20 miljoner till att utveckla länet. Det är viktigt med näringslivsutveckling.
              Det är därför regeringen gör dessa satsningar.
            </seg>
            <seg n="809988f6">
              Vad gäller högskolorna är det ingen hemlighet att jag är en varm
              anhängare av högskolor och universitet i hela landet. Jag har
              själv suttit i styrelsen för Högskolan i Jönköping innan jag blev
              minister och vet vilket arbete de gör för kompetensförsörjningen
              i länet. Till hösten kommer det en ny forsknings- och innovationsproposition
              på detta område, som kommer att handla om just resursfördelningssystemet
              till högre lärosäten runt om i landet.
            </seg>
            <seg n="598abd8b">
              För mig är det när vi pratar om näringslivsutveckling, landsbygdsutveckling
              och industriutveckling runt om i landet grundläggande att utgå
              från regionernas förutsättningar och attraktionskraft. Det är
              därför jag som näringsminister har samlat detta under ett paraply
              som heter Attraktionskraft Sverige. Det har från Jönköpings län
              och många andra län runt om i landet varit uppskattat att regeringen
              tar ett samlat grepp för att stärka såväl attraktivitet, boende-
              och livsmiljö, service och tillgänglighet som näringslivets villkor.
            </seg>
          </u>
          <note type="speaker" n="3119942b">
            Anf. 73 PETER PERSSON (S):
          </note>
          <u who="peter_persson_b021b6" xml:id="i-11fe60bd7c6bd3b7-6" n="c6b2a690">
            <seg n="a566a102">
              Fru talman! Jag noterar att merparten i den breda palett Annie
              Lööf låter beskriva handlar om en enda sak: sänkta skatter. De
              andra åtgärderna på näringspolitikens område är en bristvara.
            </seg>
            <seg n="d212d99a">
              Jag lät kontrollera vad Annie Lööf har åstadkommit. Hon har tagit
              fram en proposition till riksdagen på tio månader, om patentbesvärsrätten.
              Det är säkert ett behjärtansvärt ämne, men det är vad som har
              åstadkommits. Därutöver är det agitation för att sänka alla löner
              vid anställningstillfället, ingångslönerna, till en 75-procentsnivå.
              Det är hennes stora insatser.
            </seg>
            <seg n="a5ce7564">
              Sedan talar du om vikten av de regionala högskolorna, Annie Lööf.
              Du sitter dock i en regering med kollektivt beslutsansvar, där
              du har en utbildningsminister som håller på att svälta ut de mindre
              högskolorna. Det har varit interpellationsdebatt på interpellationsdebatt
              här i riksdagen kring detta, och i lokaltidningarna är trycksvärtan
              både hög och omfattande från Blekinge och upp längs Norrlandskusten.
              Detta vet du ju, Annie Lööf.
            </seg>
            <seg n="402f22b4">
              Du har ett land där det i tillväxtområden är skriande bostadsbrist.
              Man kan inte ta itu med att anställa människor och ta vara på
              tillväxtkrafter. Det är också ditt ansvar i den regering du sitter
              i. De brister i infrastruktur du får höra talas om när du vistas
              i hemlänet och att länet känner sig förfördelat har du också ett
              delansvar i.
            </seg>
            <seg n="57739503">
              Jag minns våra debatter 2010, Annie Lööf. Du och jag träffades
              några gånger. Då var det ingen måtta på vilka satsningar det skulle
              bli i Jönköpings län. Jag ser med glädje fram emot 2014.
            </seg>
          </u>
          <note type="speaker" n="26256de0">
            Anf. 74 Näringsminister ANNIE LÖÖF (C):
          </note>
          <u who="unknown" xml:id="i-91dd97001daae28a-32" n="14d3cbff">
            <seg n="4416578c">
              Fru talman! Jag har under denna interpellationsdebatt redogjort
              för det breda raster av olika politikområden som behöver samverka
              med näringslivet för att skapa en god utveckling och attraktionskraft
              runt om i Sverige. Jag har dels aviserat att det kommer propositioner
              som kommer att förstärka detta till hösten vad gäller bostäder,
              utbildning, forskning och innovation samt infrastruktur.
            </seg>
            <seg n="0fd5018c">
              Under denna interpellationsdebatt har det enbart varit frågor
              från Peter Perssons sida. På intet sätt har han beskrivit vad
              han själv och Socialdemokraterna vill göra för att stärka näringslivsutvecklingen
              i Jönköpings län. Han säger att det inte är genom sänkta skatter
              vi får fler jobb och fler företag i landet. Det kanske är därför
              Socialdemokraterna i sin budgetmotion föreslår drygt 20 miljarder
              i skattesmäll till det svenska näringslivet. Jag tror inte att
              drygt 20 miljarder i ökade kostnader för företag kommer att leda
              till fler jobb och fler stabila industriföretag i Jönköpings län.
            </seg>
            <seg n="cdc6d5c6">
              Det finns ett antal konkreta förslag som Socialdemokraterna brukar
              lyfta fram när de pratar näringsliv, och det är att man vill se
              en innovationsstrategi och att man vill se innovationsupphandling.
              Det är tydliga, konkreta förslag till hösten. Problemet är bara
              att regeringen sedan ett och ett halvt år tillbaka har arbetat
              med en innovationsstrategi och kommer att presentera den tidig
              höst. Innovationsupphandling, som föreslås som något nytt och
              fräscht, infördes vid årsskiftet. Vi lade då extra pengar till
              Vinnova att utveckla metoder och verktyg för detta.
            </seg>
            <seg n="169fa42c">
              Jag tror att det är viktigt att här på slutet markera att näringslivsutveckling
              bygger på samverkan och på att man satsar på en rad olika åtgärder.
              Sist men inte minst handlar det om en samverkan mellan de tillväxtmotorer
              som högskolor och universitet runt om i landet utgör. Det handlar
              om samverkan mellan högskola, näringsliv och det offentliga. Här
              behöver kommuner, landsting, regioner och stat samverka.
            </seg>
          </u>
          <note n="10802d93">
            Överläggningen var härmed avslutad.
          </note>
          <note n="17b60aa4">
            15 § Bordläggning och beslut om förlängd motionstid
          </note>
          <note n="e97da2e7">
            Anmäldes och bordlades
          </note>
          <note n="10ea1a1a">
            Kammaren biföll talmannens förslag att motionstiden för dessa
            skrivelser skulle förlängas till onsdagen den 3 oktober .
          </note>
          <note n="63a4f664">
            16 § Anmälan om interpellation
          </note>
          <note n="fb976de2">
            Anmäldes att följande interpellation framställts
          </note>
          <note n="75b30ab1">
            den 26 juni
          </note>
          <note n="9d5a9ef5">
            Hans Ekström
          </note>
          <note n="3f5aa2f5">
            Interpellationen redovisas i bilaga som fogats till riksdagens
            snabbprotokoll tisdagen den 18 september.
          </note>
          <note n="d8f3d78c">
            17 § Anmälan om frågor för skriftliga svar
          </note>
          <note n="43f6d2bd">
            Anmäldes att följande frågor för skriftliga svar framställts
          </note>
          <note n="75b30ab1">
            den 26 juni
          </note>
          <note n="e89db6ce">
            Robert Halef
          </note>
          <note n="8b8fa844">
            Peter Persson
          </note>
          <note n="8b43e82f">
            Gunvor G Ericson
          </note>
          <note n="0507da62">
            Penilla Gunther
          </note>
          <note n="0507da62">
            Penilla Gunther
          </note>
          <note n="51a5437a">
            den 27 juni
          </note>
          <note n="87d2df57">
            Roland Utbult
          </note>
          <note n="ca6faea4">
            Lena Hallengren
          </note>
          <note n="446fcfe7">
            Lars Johansson
          </note>
          <note n="6ecd4fc7">
            den 28 juni
          </note>
          <note n="89a34223">
            Roza Güclü Hedin
          </note>
          <note n="8b8fa844">
            Peter Persson
          </note>
          <note n="aec7ee7e">
            Frågorna redovisas i bilaga som fogats till riksdagens snabbprotokoll
            tisdagen den 18 september.
          </note>
          <note n="3a698b01">
            18 § Anmälan om skriftliga svar på frågor
          </note>
          <note n="f19868b7">
            Anmäldes att skriftliga svar på följande frågor inkommit
          </note>
          <note n="75b30ab1">
            den 26 juni
          </note>
          <note n="81884990">
            Jonas Gunnarsson
          </note>
          <note n="51a5437a">
            den 27 juni
          </note>
          <note n="86c05f4d">
            Mattias Karlsson
          </note>
          <note n="f44fb869">
            Thomas Strand
          </note>
          <note n="5353d9c5">
            Carina Hägg
          </note>
          <note n="f44fb869">
            Thomas Strand
          </note>
          <note n="68e46a92">
            Raimo Pärssinen
          </note>
          <note n="53caa759">
            Matilda Ernkrans
          </note>
          <note n="ead12f11">
            Martin Andreasson
          </note>
          <note n="ead12f11">
            Martin Andreasson
          </note>
          <note n="0f9744ee">
            Jonas Eriksson
          </note>
          <note n="6ecd4fc7">
            den 28 juni
          </note>
          <note n="7c443530">
            Håkan Bergman
          </note>
          <note n="5c5ad0d6">
            Svaren redovisas i bilaga som fogats till riksdagens snabbprotokoll
            tisdagen den 18 september.
          </note>
          <note n="3a1f9857">
            19 § Kammaren åtskildes kl. 15.45.
          </note>
          <note n="27955ec4">
            Förhandlingarna leddes
          </note>
          <note n="0fb14e77">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
