<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--70</head>
          <docDate when="2011-02-15">2011-02-15</docDate>
        </div>
      </front>
      <body>
        <div>
          <note n="1c28e7bd">
            ﻿
          </note>
          <note n="d6311926">
            Riksdagens protokoll
          </note>
          <note n="4febef00">
            2011/12:70
          </note>
          <note type="date" n="4f60b006">
            Onsdagen den 15 februari
          </note>
          <note n="283469d2">
            Kl. 09:00 - 17:44
          </note>
          <note n="a9820d58">
            Välkomsthälsning
          </note>
          <note n="4aebe5c5">
            Anf. 1 TALMANNEN:
          </note>
          <note n="a06292a5">
            Jag ber att få hälsa representanter för den diplomatiska kåren
            välkomna till den utrikespolitiska debatten.
          </note>
          <note n="66508b0d">
            1 § Utrikespolitisk debatt
          </note>
          <note type="speaker" n="27ccd726">
            Anf. 2 Utrikesminister CARL BILDT (M):
          </note>
          <u who="unknown" xml:id="i-34cfed97c8abff70-0" n="b54aa712">
            <seg n="63c8e056">
              Herr talman! Ärade ledamöter! De senaste decennierna har i många
              avseenden varit en tid av enastående framsteg. Krigen har blivit
              färre, demokratierna har blivit fler, sjukdomar har trängts tillbaka
              och många hundratals miljoner människor har lyfts ur fattigdom.
              En värld där vi genom globaliseringen fått nya möjligheter har
              blivit en allt bättre värld för allt fler.
            </seg>
            <seg n="96e6331a">
              Inte minst i Europa i dessa dagar har vi anledning att påminna
              om de stora framsteg som gjorts, och om den modell för fredligt
              samarbete mellan fria länder som Europa därmed kunnat bli för
              världen i dess helhet.
            </seg>
            <seg n="02be81cf">
              Att vi står inför stora utmaningar i världen i stort och i Europa
              är samtidigt mycket uppenbart. I kölvattnet av de ekonomiska svårigheterna
              ser vi krafter som vänder sig bort från öppenhet och samarbete,
              som verkar tro att vi kan möta framtiden genom att gå bakåt. Den
              vägen får aldrig bli vår. Vårt Sverige måste fortsätta att vara
              en stark kraft för öppna samhällen, för ett öppet Europa och för
              en öppen värld.
            </seg>
            <seg n="a7a2402d">
              Vi vill bygga nya broar, och vi vill öppna nya dörrar.
            </seg>
            <seg n="2e85b2c0">
              Det innebär också att vi vill vara en engagerad och konstruktiv
              kraft i det europeiska samarbetet. Sverige strävar efter att tillhöra
              kärnan i Europeiska unionen. Så kan vi bäst ta till vara också
              våra nationella intressen, och så kan vi bäst främja de universella
              värden som är våra.
            </seg>
            <seg n="4abd7d74">
              Vi har ett uppenbart intresse av att eurozonen står stark och
              stabil och att de länder som drabbats av betydande ekonomiska
              problem med gemensam hjälp kan lösa dessa. Ytterst handlar det
              om att hålla samman Europa och att undvika allvarliga sociala
              motsättningar. Att också vi kommer att vara med i den nya finanspakten
              är ett uttryck för denna vår strävan.
            </seg>
            <seg n="a78a92eb">
              Vi vill se mer kraftfulla åtgärder för tillväxt och konkurrenskraft
              i Europa i dess helhet, som ett komplement till den omedelbara
              krishanteringen. Det handlar ju inte bara om att diskutera dagens
              utmaningar utan även om förutsättningarna för morgondagens trygghet
              och välfärd. Så har Sverige nyligen organiserat ett brittiskt,
              baltiskt och nordiskt toppmöte, Northern Future Forum, som ett
              forum för diskussion kring de centrala tillväxtfrågorna, till
              exempel kvinnors företagande och demografiska förändringar.
            </seg>
            <seg n="d1264cfc">
              För att säkra tillväxten i Europa vill vi också bredda och fördjupa
              den gemensamma inre marknaden, satsa mer på forskning och utveckling
              och värna vår öppenhet mot den övriga världen. Ett exempel på
              detta är Sveriges stora satsning på European Spallation Source,
              ESS, i Lund.
            </seg>
            <seg n="d26a5419">
              En starkare europeisk ekonomi är av betydelse främst för Europa
              självt men stärker också vår trovärdighet som global aktör. Vi
              är övertygade om att det behövs en starkare europeisk röst i det
              globala arbetet. Det gäller frågor från klimatförändringen över
              fredsansträngningar till värnandet av individers frihet.
            </seg>
            <seg n="bc5f1aeb">
              Sverige är pådrivande för en gemensam europeisk utrikes- och
              säkerhetspolitik, som värnar respekten för mänskliga rättigheter,
              demokrati och rättsstatens principer. Vi vill verka för en starkare
              europeisk utrikestjänst och en tydlig vision för Europeiska unionens
              strategiska roll. Därför vill vi se en ny och modern europeisk
              säkerhetsstrategi, liksom ett europeiskt fredsinstitut och en
              moderniserad europeisk biståndspolitik.
            </seg>
            <seg n="173ac4b2">
              Vi vill att Europa ska vara en stark röst och en tydlig kraft
              för fred, frihet och försoning såväl i vårt eget närområde som
              i världen i dess helhet. Betydelsen av detta har ökat genom den
              utveckling vi sett i de arabiska länderna under det senaste året
              men gäller med oförminskad kraft också i vårt östliga närområde.
            </seg>
            <seg n="10e34ab4">
              Det handlar om mörkret i Minsk lika väl som om diktaturen i Damaskus.
            </seg>
            <seg n="1d4347d1">
              Dörren till vårt samarbete ska förbli öppen för alla europeiska
              demokratier som vill och kan uppfylla de förpliktelser som ett
              medlemskap innebär. Unionens värden, som yttrandefrihet och grundläggande
              mänskliga rättigheter, måste respekteras av alla medlemsstater.
            </seg>
            <seg n="4d723a0c">
              Vi välkomnar att Kroatien ska bli vår unions 28:e medlemsland.
              Därmed sänds en stark signal också till regionens övriga länder.
              Serbien har förtjänat att bli kandidatland, och förhandlingar
              om medlemskap borde kunna inledas relativt snart med Montenegro.
              Vi hoppas att Bosniens nya regering kan vidta de åtgärder som
              gör det möjligt att ansöka om medlemskap i Europeiska unionen,
              och efter utslaget i Internationella domstolen borde förhandlingar
              med Makedonien kunna inledas. Albanien och Kosovo behöver vårt
              stöd i sitt arbete att gå samma väg.
            </seg>
            <seg n="c4d04f23">
              Sverige stöder Turkiets ansträngningar att genom en fortsatt
              reformpolitik och genom en ny författning leva upp till ett medlemskaps
              alla krav, inte minst respekten för de mänskliga rättigheterna.
              Att åtskilligt arbete återstår är lika uppenbart som att försök
              att stänga Turkiet ute kommer att bromsa dessa reformansträngningar.
              En europeisk union med Turkiet som medlem blir en starkare union
              såväl politiskt som ekonomiskt.
            </seg>
            <seg n="ac489717">
              En lösning av Cypernfrågan är mer akut nu än någonsin och skulle
              bidra till stabiliteten i hela den östra Medelhavsregionen.
            </seg>
            <seg n="06c579f2">
              Det är en självklarhet att vi ger starkt stöd till Islands förhandlingar
              om medlemskap. Med otålighet ser vi fram mot den dag då ytterligare
              en nordisk demokrati har möjlighet att slå sig ned vid det europeiska
              rådsbordet.
            </seg>
            <seg n="21e45f9f">
              Herr talman! Vår säkerhetspolitiska linje ligger fast. Vår säkerhet
              byggs solidariskt med andra. Hot mot fred och säkerhet avvärjs
              i gemenskap och samverkan med andra länder och organisationer.
            </seg>
            <seg n="0978c1dc">
              Medlemskapet i Europeiska unionen innebär att Sverige ingår i
              en politisk allians och tar genom detta ett solidariskt ansvar
              för Europas säkerhet. Sverige kommer inte att förhålla sig passivt
              om en katastrof eller ett angrepp skulle drabba ett annat medlemsland
              eller nordiskt land. Vi förväntar oss att dessa länder agerar
              på samma sätt om Sverige drabbas. Vi ska både kunna ge och ta
              emot stöd, såväl civilt som militärt.
            </seg>
            <seg n="578bfbd5">
              Säkerhet och samverkan i vårt nordiska närområde är av särskild
              betydelse. I april förra året antogs en nordisk solidaritetsförklaring,
              som komplement såväl till vår egen som till våra grannländers
              säkerhetspolitiska val.
            </seg>
            <seg n="dc52b557">
              Vi fortsätter vårt engagemang inom Europeiska unionens stridsgrupper.
              Vi verkar för att dessa vid behov ska kunna ställas till Förenta
              nationernas förfogande också i händelse av större katastrofer.
              Europeiska unionens förmåga att bistå med krishantering, statsbyggande
              och humanitärt stöd i utsatta länder bidrar till ett starkt och
              enat Europa.
            </seg>
            <seg n="f0737e51">
              Sverige tar sitt ansvar för en aktiv europeisk roll i sådana
              insatser. Vår förmåga att effektivt bidra till krishantering,
              efter beslut i FN:s säkerhetsråd, visade vi genom att sända svenska
              Gripenplan till Natos insats i Libyen förra året, kompletterat
              med omfattande humanitärt stöd.
            </seg>
            <seg n="2d7aab94">
              Att snabbt och flexibelt kunna bidra till insatser där behov
              uppstår är viktigt för Sverige. Vi vill vara en trovärdig samarbetspartner,
              oavsett om insatserna leds av Förenta nationerna, Europeiska unionen
              eller Nato.
            </seg>
            <seg n="bb49f253">
              Herr talman! Ett nytt och effektivt instrument i människors kamp
              för frihet och demokrati är tillgången till det fria informationsflödet.
              Denna tillgång kan bidra till människors frigörelse från förtryck
              och speglar viljan till utbyte av kunskap, idéer och åsikter.
              Därför driver Sverige alla människors rätt och möjlighet till
              öppen och säker kommunikation på nätet.
            </seg>
            <seg n="c9150ee7">
              Friheten på nätet är den nya frontlinjen i arbetet för frihet
              i världen. Universella värden om mänskliga rättigheter, demokrati
              och rättsstatens principer måste vara vägledande i den globala
              debatten om normer också i cyberrymden.
            </seg>
            <seg n="383938e4">
              Ökade krav på reglering och kontroll samt censur och övervakning
              riskerar att skapa en ny digital klyfta mellan dem som har yttrandefrihet
              på nätet och dem som inte har det. Människors yttrandefrihet på
              nätet är det bästa sättet att motverka auktoritära regimers missbruk
              av nätet i antidemokratiska syften.
            </seg>
            <seg n="1cd65f11">
              Sverige har varit drivande för att frågan om yttrandefriheten
              på nätet nu diskuteras i Förenta nationernas råd för mänskliga
              rättigheter. Vi inbjuder också till en internationell konferens
              i Helsingfors i april om hur frihet och öppenhet på nätet också
              kan främja global ekonomisk och social utveckling. Vi kommer att
              ta initiativ till en europeisk strategi för frihet på nätet.
            </seg>
            <seg n="38c854cb">
              Herr talman! I år är det 100 år sedan Raoul Wallenberg föddes.
              I en tid när fler behöver stå upp mot förföljelser och främlingsfientlighet
              är han en förebild i kampen mot antisemitism och en påminnelse
              om vikten av personligt ansvar och civilkurage. Sverige uppmärksammar
              under året Raoul Wallenberg både här hemma och internationellt.
              Så länge övergrepp och förföljelser är en realitet på alltför
              många håll i världen fortsätter hans gärning att ha relevans för
              var och en av oss.
            </seg>
            <seg n="1187d4e2">
              Att frihet och demokrati är en livsavgörande drivkraft för enskilda
              människor har inte undgått någon under det gångna året. Sverige
              och Europeiska unionen har en viktig uppgift i att värna de mänskliga
              rättigheterna, folkrätten och rättsstatens principer.
            </seg>
            <seg n="93cab1c3">
              Sverige kandiderar till FN:s råd för mänskliga rättigheter under
              perioden 20132015. Ett medlemskap skulle ge oss ytterligare kraft
              att driva angelägna rättighetsfrågor globalt och att konstruktivt
              bidra till att stärka rådets roll.
            </seg>
            <seg n="dcfa0e93">
              Sverige ger sitt fortsatta stöd till Internationella brottmålsdomstolen,
              andra internationella domstolar och insatser för att beivra och
              motverka folkmord, brott mot mänskligheten och krigsförbrytelser.
            </seg>
            <seg n="b859309f">
              Vi arbetar aktivt för att stödja journalister, bloggare och försvarare
              av mänskliga rättigheter runt om i världen. Vi kandiderar till
              Unescos styrelse 20132017 och vill prioritera de globala press-
              och yttrandefrihetsfrågorna.
            </seg>
            <seg n="e4d38daf">
              Vi vill arbeta för en mer jämställd värld. Sverige ska spela
              en ledande roll för att lika rättigheter respekteras och att alla
              människors möjligheter tas till vara.
            </seg>
            <seg n="cae5ecd5">
              Religions- och övertygelsefriheten är central i ett öppet samhälle.
              Det ökade våldet och diskrimineringen av personer som tillhör
              religiösa minoriteter inger oro och måste motverkas. Det gäller
              också övergrepp mot personer som tillhör etniska minoriteter och
              mot hbt-personer.
            </seg>
            <seg n="3fffe925">
              Herr talman! Vårt samarbete med de nordiska länderna och de baltiska
              grannländerna har djupa rötter. Tillsammans har vi uppnått fred
              och frihet i hela vår region, och i dag kan vi med gemensamma
              krafter driva dessa värden bortom våra egna gränser.
            </seg>
            <seg n="7c8b00b2">
              Nästa år tar Sverige över samordningsansvaret för både det nordiska
              och det nordisk-baltiska samarbetet. Vi förbereder ett brett samarbetsprogram
              inom Nordiska ministerrådet med särskilt fokus på tillväxtfrågorna.
              Vi fortsätter också arbetet med att utveckla Östersjöstrategin.
            </seg>
            <seg n="4d5022d8">
              Sverige har som ordförande i Arktiska rådet under detta och nästa
              år en viktig roll för det mellanstatliga arbetet i en region vars
              också globala betydelse mycket tydligt växer. Det handlar om bättre
              förutsättningar för områdets befolkningar och om att skydda natur
              och miljö i ett område som är känsligare än de flesta andra. Vi
              arbetar nu med att genomföra den svenska strategi för den arktiska
              regionen som regeringen antog våren 2011.
            </seg>
            <seg n="0e9d1828">
              Herr talman! Vi delar vår europeiska identitet med våra grannar
              österut. EU:s östliga partnerskap bygger på visionen om att de
              östeuropeiska partnerländerna en dag ska kunna delta fullt ut
              i det europeiska samarbetet. Vi har alla att tjäna på ökad rörlighet,
              ökad handel och gränsöverskridande samverkan. Men ett EU-närmande
              innebär också att demokratiska principer, mänskliga rättigheter
              och rättsstatens principer måste respekteras.
            </seg>
            <seg n="d81f96d9">
              I Georgien och Moldavien ser vi tydliga framsteg. I Vitryssland,
              däremot, fortsätter de grova kränkningarna av de mänskliga rättigheterna.
              Sverige är drivande för kraftfulla europeiska åtgärder mot regimen,
              samtidigt som vi stärker stödet till landets demokratiska krafter.
              Även Ukraina har under det senaste året agerat på ett sätt som
              gör att landets respekt för rättsstatens principer måste ifrågasättas.
              Sverige kommer därför att se över inriktningen på sitt bistånd.
            </seg>
            <seg n="7efa2e1d">
              Herr talman! För ett år sedan tändes hoppet om en omvandling
              till öppna samhällen och öppna ekonomier också i flertalet av
              Nordafrikas och Mellanösterns olika länder. Sedan dess har vi
              sett fria val i Tunisien och Egypten, ett dramatiskt störtande
              av Gaddafiregimen i Libyen och en allt brutalare och blodigare
              repression av den regim i Damaskus vars dagar är räknade.
            </seg>
            <seg n="16efecb4">
              Det som krävs i regionens samtliga länder är öppna och representativa
              politiska system som respekterar allas rätt till frihet. Ekonomiska
              reformer för att ge jobb och välfärd till de snabbt växande befolkningarna
              är avgörande för en positiv utveckling. Kvinnors rättigheter måste
              säkras, och minoriteter måste skyddas mot övergrepp. Det är en
              avgörande uppgift för Europa under kommande år att ge all den
              hjälp vi kan för att hjälpa dem att åstadkomma detta.
            </seg>
            <seg n="5253ab35">
              Vi måste i internationell samverkan stoppa förtryck och våld.
              Nu är det utvecklingen i Syrien som är i fokus. Vår inställning
              är klar: Våldet måste stoppas, president Assad måste stiga åt
              sidan och en demokratisk övergångsprocess, representativ för hela
              det syriska samhället, måste omedelbart inledas. Endast så kan
              ett inbördeskrig, som skulle vara förödande för hela regionen,
              undvikas.
            </seg>
            <seg n="7b237a5d">
              EU stöder helt och fullt Arabförbundets ansträngningar och fredsplan.
              Vi beklagar djupt att två veton förhindrade FN:s säkerhetsråd
              att anta samma inställning. Arabförbundet vill nu ha Förenta nationernas
              stöd, och Arabförbundet måste få det stödet.
            </seg>
            <seg n="a83068cf">
              Nu måste vi också öka trycket på regimen och stödet till dem
              som arbetar för en fredlig övergång till ett genuint demokratiskt
              Syrien. Sanktionerna kommer att skärpas. Det humanitära stödet
              måste öka.
            </seg>
            <seg n="282da13f">
              Sverige är med i bildandet av den vängrupp för Syrien som bildas
              i Tunis nästa fredag, den 24 februari. Vi tillsätter nu en ambassadör
              för att utveckla dialogen med och stödet till den demokratiska
              syriska oppositionen.
            </seg>
            <seg n="0ac1a52b">
              Vi vill aktivt utveckla samarbetet med Egypten. Vi söker en dialog
              med alla dess demokratiska krafter och ser fram emot den dag då
              Egypten har en civil regering och ett fullt folkvalt parlament.
            </seg>
            <seg n="f7139dce">
              Vi vill också att Europeiska unionen så fort villkoren är uppfyllda
              ska inleda förhandlingar om fördjupade frihandelsavtal med Egypten,
              Marocko, Tunisien och Jordanien.
            </seg>
            <seg n="ef79bc50">
              Vi är djupt bekymrade över bristen på framsteg i strävan efter
              fred mellan israeler och palestinier. Vi ser betydande faror för
              framtiden i dagens utveckling. Det gäller inte minst den fortsatta
              bosättningspolitiken.
            </seg>
            <seg n="aafffe97">
              Vi stöder politiskt och konkret arbetet med att bygga upp en
              livskraftig, sammanhängande och demokratisk palestinsk stat. Vi
              ser fram emot den dag då Israel och Palestina kan leva i fred
              med varandra och Israel i fred och säkerhet med hela den arabiska
              världen.
            </seg>
            <seg n="b54cf105">
              Därför vill vi ha en stark europeisk kraft för fred i regionen.
              Det är när vi arbetar tillsammans vidare på den grund som lades
              i december 2009 som vi har en faktisk möjlighet till inflytande.
            </seg>
            <seg n="8204373f">
              Sverige kommer att fortsätta att arbeta för en stark och enad
              europeisk politik i denna avgörande fråga.
            </seg>
            <seg n="bf6c4035">
              Herr talman! USA är Europeiska unionens främsta strategiska partner.
              I tider av ekonomisk kris och turbulens i omvärlden tydliggörs
              det ömsesidiga beroendet och vikten av transatlantisk samverkan.
              Vårt breda samarbete med USA bidrar till säkerhet och välstånd
              globalt och i vårt närområde. USA är också en viktig partner i
              främjandet av frihet och säkerhet på nätet. Vi verkar för fördjupad
              ekonomisk integration och frihandel mellan EU och USA.
            </seg>
            <seg n="e58badce">
              I en tid då kraven på politisk och ekonomisk modernisering växer
              sig allt starkare ligger det i Sveriges och Europeiska unionens
              intresse att Ryssland utvecklas till en verklig demokrati som
              bidrar konstruktivt till att lösa gemensamma globala utmaningar.
              Rysslands anslutning till WTO blir ett viktigt steg mot integration
              i världsekonomin och ett fullödigt ekonomiskt samarbete med Europeiska
              unionen.
            </seg>
            <seg n="2ab0aeb4">
              Sveriges och EU:s relation med Kina växer. Landets alltmer framträdande
              roll på den internationella arenan ställer krav på ett ökat kinesiskt
              ansvar i globala frågor som miljö och klimat, säkerhet och fattigdomsbekämpning.
              I ansvaret ryms också respekt för mänskliga rättigheter och demokratiska
              principer. Denna respekt har under senare tid försämrats ytterligare.
            </seg>
            <seg n="a90b55ba">
              Indiens växande roll är central för långsiktig stabilitet och
              säkerhet i regionen. EU:s strategiska partnerskap med Indien bygger
              på ömsesidiga värderingar om demokrati och rättsstatens principer.
              Under det senaste året har viktiga steg tagits mot ett frihandelsavtal,
              och dialogen fördjupas kring globala frågor som säkerhetspolitik,
              öppna handelsvägar, mänskliga rättigheter, miljö, energi och ekonomi.
            </seg>
            <seg n="7930d2dd">
              Vi ser också fram emot ett fortsatt samarbete med strategiska
              partnerländer som Brasilien, Japan och Sydafrika.
            </seg>
            <seg n="4200c88b">
              Herr talman! Vårt engagemang i Afghanistan är långsiktigt och
              grundar sig på en bred politisk samsyn. Under 2012 reduceras den
              svenska militära närvaron i takt med att afghanerna själva tar
              över ansvaret för sin säkerhet. Senast sommaren 2014 kommer den
              svenska militära insatsen i sin nuvarande form att ha avslutats.
              Vi är öppna för en fortsatt insats för utbildning av de afghanska
              säkerhetsstyrkorna.
            </seg>
            <seg n="b1d2e05a">
              Det svenska utvecklingssamarbetet med Afghanistan kommer samtidigt
              att öka och syftar bland annat till att stärka det civila samhällets
              organisationer. En fredlig och demokratisk utveckling står i fokus
              liksom främjandet av jämställdhet och kvinnors roll i utvecklingen.
              Övergången till civil ledning av den samlade svenska insatsen
              kommer att ske under våren.
            </seg>
            <seg n="1967afb6">
              Respekten för de mänskliga fri- och rättigheterna i Iran fortsätter
              att försämras. Antalet avrättningar har ökat dramatiskt under
              det senaste året. Det handlar om en barbarisk politik. Sverige
              har haft en pådrivande roll inte minst inom Förenta nationerna
              för att uppmärksamma och påverka situationen.
            </seg>
            <seg n="14817d3d">
              Behovet av demokrati och respekt för grundläggande mänskliga
              rättigheter på Kuba är stort. Stödet till de demokratiska krafterna
              måste stärkas och trycket på regimen upprätthållas.
            </seg>
            <seg n="98b6e548">
              I Burma ser vi en ljusare utveckling. Den senaste tiden har viktiga
              steg tagits mot vad vi hoppas är en verklig demokratisk förändring.
              Mycket återstår dock, som ovillkorligt frigivande av återstående
              politiska fångar, full respekt för mänskliga rättigheter och fria
              och rättvisa fyllnadsval under våren.
            </seg>
            <seg n="4f24011e">
              Vi har starka relationer med en rad afrikanska länder. Vi vill
              bidra till en europeisk Afrikapolitik som betonar öppenhet, respekt
              för mänskliga rättigheter, demokratisk samhällsstyrning och ökad
              regional handel. Samtidigt som vi i många fall välkomnar en hållbar
              utveckling är fortsatt fattigdom, förtryck och svårlösta konflikter
              en realitet i delar av Afrika.
            </seg>
            <seg n="a0a5cb70">
              Utvecklingen på Afrikas horn präglades under det förra året av
              interna konflikter och den omfattande humanitära katastrof som
              följde i torkans spår. Det krävs fortsatt stora ansträngningar.
            </seg>
            <seg n="269c49f7">
              I Somalia, som dessutom drabbats av försök att blockera omvärldens
              hjälpsändningar, är de politiska och humanitära utmaningarna enorma.
              Vi ingår i den kärngrupp som arbetar för att stärka det internationella
              samfundets roll när det gäller fred och utveckling i Somalia.
            </seg>
            <seg n="9412d931">
              Bildandet av en ny stat, Sydsudan, skapar nya förutsättningar
              i regionen, även om spänningar kvarstår. Behoven är omfattande,
              och Sverige bidrar i bägge länderna.
            </seg>
            <seg n="c38b3afa">
              Utvecklingen i Storasjöområdet påverkar hela regionen. Det handlar
              också om de brutala och systematiska övergreppen mot kvinnor och
              flickor i denna region.
            </seg>
            <seg n="5e2f30d8">
              Herr talman! Dagens hot mot människors säkerhet är till stor
              del globala. Detta kräver samarbete och institutioner där alla
              länder deltar. Det kräver också normer och internationella avtal
              som respekteras av alla.
            </seg>
            <seg n="455ba8d4">
              Ett starkt FN och en effektiv multilateralism är och förblir
              en hörnsten för oss. Att verka för fortsatta reformer av FN är
              ett viktigt bidrag också till det globala arbetet i stort. Sammansättningen
              av säkerhetsrådet speglar inte dagens värld utan måste förändras.
            </seg>
            <seg n="2144cfac">
              G20 kommer att inta en alltmer betydelsefull plats i världspolitiken.
              Vi ska säkra vårt inflytande genom EU, IMF, Världsbanken och OECD.
            </seg>
            <seg n="f1afc81f">
              De globala miljö- och klimatfrågorna utgör en av de mest avgörande
              utmaningarna. Att konferensen i Durban ställde sig bakom en legalt
              bindande överenskommelse var resultatet av Europas pådrivande
              roll. Vi har nu en förnyad vägkarta att arbeta med. Men ambitionen
              måste höjas för att våra och Europas klimatmål ska nås. Vi är
              en av initiativtagarna till det globala samarbetet för att minska
              halterna av sot, metan och ozon i atmosfären.
            </seg>
            <seg n="e4b8bbe5">
              Vi fortsätter att driva på för att förstärka det institutionella
              ramverket för hållbar utveckling inför toppmötet i Rio de Janeiro
              senare i år. Då kommer Sverige att arbeta för att de tre dimensionerna
              av hållbar utveckling den ekonomiska, den sociala och den miljömässiga
              hanteras integrerat. Ett viktigt steg dit är Helsingfors + 40-konferensen,
              40 år efter vår konferens här i Helsingfors.
            </seg>
            <seg n="fb3ecedd">
              Herr talman! Spridningen av kärnvapen och andra massförstörelsevapen
              är fortfarande ett av de allvarligaste hoten i vår tid. Som medlem
              av det internationella atomenergiorganet IAEA:s styrelse ökar
              Sveriges möjligheter att spela en konstruktiv roll i dessa frågor.
            </seg>
            <seg n="01526c69">
              Vi stöder ansträngningarna för en zon fri från massförstörelsevapen
              i hela Mellanöstern. En internationell konferens under finskt
              värdskap planeras under året.
            </seg>
            <seg n="2abbf201">
              IAEA har, med Sverige i styrelsen, uttalat oro för möjliga militära
              dimensioner av Irans nukleära program. EU och andra har vidtagit
              sanktioner som ett led i den politik som strävar efter en dialog
              och en överenskommelse i denna fråga. Avgörande är att icke-spridningsfördraget
              respekteras fullt ut. Iran måste acceptera en breddad närvaro
              av IAEA:s inspektioner som ett sätt att skapa förtroende för sina
              deklarerade fredliga intentioner.
            </seg>
            <seg n="8b8082b2">
              Sverige är tillsammans med Mexiko ordförande i den så kallade
              artikel XIV-processen som syftar till att provstoppsavtalet ska
              kunna träda i kraft. Vi ger också vårt stöd till att minska kärnvapenarsenaler
              i övrigt och inte minst taktiska kärnvapen i vår omedelbara närhet.
              Vi stöder arbetet för att förstöra olika former av nukleärt material
              och kommer att ge våra bidrag vid toppmötet om nukleär säkerhet
              i Seoul.
            </seg>
            <seg n="fd2c506f">
              Herr talman! Våra ekonomier blir alltmer sammanflätade. Handel
              och investeringar genererar tillväxt och sysselsättning.
            </seg>
            <seg n="71793c1d">
              Det multilaterala handelssystemet har visat sig starkt i tider
              av ekonomisk turbulens. WTO är viktigt. Ett slutförande av Doharundan
              skulle ge välbehövlig stimulans åt världsekonomin.
            </seg>
            <seg n="c51fb88a">
              Under 2012 stärks förutsättningarna för ett slagkraftigt Sverigefrämjande
              i viktiga tillväxtregioner, bland annat genom de förstärkningar
              som varit möjliga genom överenskommelsen i riksdagen.
            </seg>
            <seg n="0f843e69">
              Öppenhet och väl fungerande regelverk för internationell handel
              lägger grund för dialog och demokratisk utveckling. Svenska företag
              har en viktig roll att spela genom sin förmåga att kombinera affärer
              med ett bredare samhällsansvar.
            </seg>
            <seg n="724d5ddb">
              I EU-samarbetet står e-handeln särskilt i fokus samt en förstärkning
              av efterlevnaden av det gemensamma regelverket.
            </seg>
            <seg n="20ba1982">
              Herr talman! Det långsiktiga målet om att utrota fattigdom och
              förtryck är långt ifrån uppnått. Vi har ett moraliskt ansvar att
              stödja människor i utsatthet och fattigdom. Efter 50 år av statligt
              svenskt bistånd kan vi konstatera att förutsättningarna för utvecklingspolitiken
              har ändrats radikalt. Ett omfattande arbete för att anpassa utvecklingssamarbetet
              till dagens värld har skett, men mycket återstår att göra. Därför
              fortsätter reformeringen av det svenska biståndet. Biståndsramen
              beräknas detta år till 1 procent av bni.
            </seg>
            <seg n="f2d519d6">
              Tillväxt är en förutsättning för en varaktig minskning av fattigdomen.
              Därför ska Sveriges utvecklingssamarbete vara tillväxtorienterat
              och fokusera på de fattigaste länderna och människorna där.
            </seg>
            <seg n="bdcb9081">
              Men enbart tillväxt är inte nog. Utvecklingssamarbetets tydliga
              betoning på demokrati och mänskliga fri- och rättigheter är centralt
              i ett modernt bistånd. Det civila samhällets aktörer har en nyckelroll
              för att uppnå fattigdomsminskning och demokratisk utveckling.
            </seg>
            <seg n="b2a9c0f9">
              I höstas uppnåddes ett nytt globalt partnerskap för utveckling
              vid högnivåmötet om biståndseffektivitet i Busan. Medverkan av
              nya aktörer skapade nya förutsättningar för bärkraftig utveckling
              och tillväxt. Tillsammans med dessa ska Sverige fortsätta att
              verka för en hållbar utveckling och ett transparent och generöst
              bistånd präglat av ett tydligt resultatfokus.
            </seg>
            <seg n="b62ff5cd">
              Utvecklingssamarbetet ska inte kompensera för brister inom andra
              politikområden. Därför verkar regeringen både nationellt och inom
              EU för att stärka arbetet med samstämmighet inom utvecklingen.
            </seg>
            <seg n="f207b9de">
              Vi fäster stor vikt vid jämställdhet och kvinnors roll i utvecklingssamarbetet.
              Kvinnor är en drivande kraft för demokratiska fri- och rättigheter,
              vilket vi såg inte minst i omvandlingen i arabvärlden. Vi ger
              särskild prioritet till genomförandet av resolution 1325 samt
              resolution 1820.
            </seg>
            <seg n="2c852921">
              FN:s millenniemål ska utvärderas år 2015. Flera av målen förväntas
              kunna nås, men stora utmaningar återstår. Vi gör därför en samlad
              ansträngning för att stärka Sveriges bidrag, inte minst i Afrika.
              I fokus står en minskning av barnadödligheten och förbättrad mödrahälsa.
              Arbetet för sexuell och reproduktiv hälsa och rättigheter fortsätter.
            </seg>
            <seg n="ec2978e9">
              Herr talman! Vi reser mer än någonsin. Varje dag befinner sig
              mer än en kvarts miljon svenskar utanför landets gränser. Det
              innebär en utmaning för vår utrikesförvaltning, som har ett viktigt
              uppdrag i att bistå allt fler nödställda och frihetsberövade.
              Vi vet av smärtsam erfarenhet att vi också måste ha kapacitet
              att hantera större katastrofer utomlands.
            </seg>
            <seg n="cbe2acfb">
              Vi har byggt upp en organisation som kan möta dessa utmaningar
              genom att snabbt skicka ut resurser till områden som behöver det.
              Även i det konsulära arbetet krävs ökad samverkan över gränserna.
            </seg>
            <seg n="601d3154">
              Arbetet för den svensk-eritreanske journalisten Dawit Isaaks
              frigivning fortsätter. De två svenska journalister som har fängslats
              och dömts i Etiopien bör försättas på fri fot.
            </seg>
            <seg n="2349bd9a">
              Herr talman! De interna utmaningar som vi står inför i Europa
              är omfattande och inte lätta att hantera. Men de innebär också
              en möjlighet för oss att reflektera över kärnan i vårt samarbete,
              vår bas och vår värdegrund. I en värld av skiftande maktbalanser
              och intressen behövs våra värden frihet, rätt och demokrati mer
              än någonsin. De formar vår utrikespolitik. Och Sverige kommer,
              i europeisk samverkan, att fortsätta att driva dessa i vårt närområde
              och globalt.
            </seg>
            <seg n="239afda1">
              Jag inledde med att referera till den i grunden mycket positiva
              utveckling vi har upplevt under de senaste decennierna. Vår uppgift
              nu är att bidra till att den utvecklingen kan fortsätta och att
              allt fler människor runt om i världen kan få ett bättre liv.
            </seg>
          </u>
          <note type="speaker" n="184824cd">
            Anf. 3 URBAN AHLIN (S):
          </note>
          <u who="urban_ahlin_9ad123" xml:id="i-c4a4049f779d4f14-0" n="195934cb">
            <seg n="52b80e25">
              Herr talman! Vi i oppositionen har inte lika mycket tid till
              vårt förfogande som utrikesministern har. Trots att han hade 30
              minuter var talmannen tvungen att stänga av klockan. Jag har ingen
              kritik mot det, men jag vill vända mig till lyssnare, tv-tittare
              och andra: Gå in på socialdemokraterna.se och ladda ned vår alternativa
              utrikesdeklaration! Under de tolv minuter som jag har till mitt
              förfogande kommer jag inte att hinna behandla alla de olika områden
              som behöver behandlas i debatten. Ladda ned den, och jämför den
              gärna med den deklaration som utrikesministern nu mycket mångordigt
              berättade om! Jämför viljan, idéerna och aktiviteten i dessa två
              deklarationer!
            </seg>
            <seg n="ba38a479">
              Herr talman! Det är smärtsamt, och det gör fysiskt ont, att se
              på tv nu för tiden. Varje dag ser vi människor i staden Homs försöka
              skydda sig och gömma sig för de granater som den syriska regimen
              lobbar in över sin egen befolkning. Vi människor samlas i samhällen
              och i stater för att få skydd. Det är varje stats skyldighet att
              skydda sin befolkning. Det är lätt att förstå den fruktansvärda
              rädsla och ångest det måste innebära att vara i Homs och vara
              oppositionell och känna att det är mitt eget lands militär som
              skjuter på mig; det är min egen regim som dödar mig.
            </seg>
            <seg n="80aa0a3e">
              Detta dödande måste upphöra. Vem kan i dag kritisera de oppositionella
              för att de beväpnar sig när de har en regim som går från hus till
              hus för att döda? Det vi ser är uppstarten av ett inbördeskrig
              i Syrien. Det är oerhört allvarligt. Risken att detta utvecklar
              sig till en regional konflikt är uppenbar. Syrien är ett land
              med många olika minoriteter och många olika religiösa tillhörigheter.
            </seg>
            <seg n="28e11df6">
              För att tala klarspråk: Regionala stormakter som Saudiarabien
              kommer om detta urartar att se till att stödja vissa grupperingar
              i Syrien. Den andra regionala stormakten, Iran, kommer att se
              till att stödja andra grupperingar. Det är uppenbart att detta
              riskerar att urarta till en otroligt stor regional konflikt.
            </seg>
            <seg n="45b4a805">
              Det är skandalöst att Förenta nationerna, som enligt FN-stadgan
              har till uppgift att ta ansvar för hot mot internationell fred
              och säkerhet, i det läget inte klarar av att ta fram en resolution.
              Kritiken måste riktas mot Ryssland och Kina, som i detta allvarliga
              läge när hela världen ser att det hela riskerar att urarta i ett
              regionalt krig i området ändå bestämmer sig för att vetera. Omröstningens
              resultat var 132. Men två länder bestämmer sig för att lägga in
              sina veton. Det är år 2012, och det handlar om en regim som slaktar
              sin egen befolkning. Ryssland och Kina använder då sina veton.
              Det måste till en otroligt hård internationell press på Ryssland
              och Kina för att de ska ta sitt ansvar i FN:s säkerhetsråd för
              att ta fram en resolution som ökar pressen, kan lägga locket på
              och se till att striderna och inbördeskriget i Syrien inte urartar.
            </seg>
            <seg n="3292d03e">
              Jag gläds åt att regeringen i sin deklaration säger att Sverige
              ska tillhöra gruppen Syriens vänner. Arabförbundet, som har varit
              ledande i att lägga fram fredsplaner och idéer om hur man ska
              kunna hantera konflikten, kräver att världens länder samlas i
              denna vängrupp för att öka trycket. Det är bra att regeringen
              i dag medger att man utser en ambassadör och att man är beredd
              att vara med i denna vängrupp.
            </seg>
            <seg n="0633df0b">
              Låt mig ge stöd från Socialdemokraternas sida till saker som
              Sveriges regering borde driva. De ekonomiska sanktionerna mot
              Syrien måste bli betydligt skarpare. De måste i framtiden inriktas
              betydligt hårdare mot rikets andra stad, Aleppo, som är det ekonomiska
              och industriella centret. Jag är övertygad om att när de som har
              den ekonomiska makten i Syrien börjar förstå att man förlorar
              pengar, inflytande och framtida inkomstmöjligheter kommer basen
              för Assad att sakta och säkert erodera.
            </seg>
            <seg n="de12c742">
              Vi måste se till att få till en fredsprocess som börjar med att
              Assad avgår och att andra får ta ansvaret för att få till en dialog
              och en försoning i Syrien.
            </seg>
            <seg n="d2c82a01">
              Vi socialdemokrater kommer att stödja regeringen om regeringen
              väljer att inta denna aktiva hållning i vängruppen Syriens vänner.
              Detta är en konflikt som inte får urarta. Det är viktigt att det
              blir fred och försoning och att Syriens folk får leva i en demokrati
              utan att bli dödade i sitt eget land.
            </seg>
            <seg n="8ecd6ee0">
              Herr talman! Det finns också en annan konflikt i området som
              under årtionden har gjort att omvärldens fokus har varit riktat
              dit. Det är en annan konflikt som också utgör ett hot mot internationell
              fred och säkerhet. Det är konflikten mellan Israel och Palestina.
              Ni som lyssnade på Carl Bildt och ni som har läst den här utrikesdeklarationen
              kan mycket tydligt se de otroligt vaga skrivningarna i stycket
              som handlar om Israel och Palestina.
            </seg>
            <seg n="8f47760e">
              Här ser vi en regering som är paralyserad. Vi ser en regering
              som inte klarar av att anvisa riktning och vilja av ett enkelt
              skäl. Man är otroligt splittrad. Å ena sidan har vi Centerpartiet
              som på ett förtjänstfullt sätt har rett ut kraven, visat viljan
              att erkänna staten Palestina och på ett föredömligt sätt redogjort
              för varför man ska göra det. Å andra sidan har vi folkpartiledaren
              och vice statsministern Jan Björklund som inte missar ett endaste
              tillfälle att uttrycka sin solidaritet med Israel och hela tiden
              försinkar och gör möjligheterna för en fredsprocess än svårare.
            </seg>
            <seg n="09883447">
              Det ser ut som en tanke att regeringen har skickat vice statsminister
              Jan Björklund till Israel och Palestina just under utrikesdebatten
              och att den utrikesdeklaration som regeringen har presenterat
              är så otroligt vag på dessa punkter. Vad är det då Jan Björklund
              säger i dag på sina möten med Israel? Vad är det han säger till
              de palestinier han träffar?
            </seg>
            <seg n="23589fbb">
              Kommer ni ihåg omröstningen i Unesco i oktober när hela världen
              höjde sina ögonbryn och undrade vad Sverige gjorde? Tillsammans
              med 14 andra länder röstade Sverige nej till ett palestinskt medlemskap
              i Unesco. 50 andra länder avstod från att rösta, och långt över
              100 andra röstade ja. Sverige borde naturligtvis ha tillhört den
              gruppen, men vi röstade nej tillsammans med ett gäng notoriska
              Israelkramare. Låt oss tala klarspråk! Det handlade inte om någonting
              annat än att vice statsminister Jan Björklund bestämde sig för
              att ta taktpinnen från utrikesministern och sätta dagordningen
              för vilken politik Sverige ska ha i den här konflikten.
            </seg>
            <seg n="b3e92f69">
              Men det är inte det värsta, utan det är att Jan Björklund säger
              att Sverige inte kan erkänna staten Palestina förrän det finns
              ett fredsavtal mellan Israel och Palestina. Förlåt mig, herr utrikesminister,
              men det är hål i huvudet. Att på det sättet låta ockupationsmakten
              Israel bestämma när vi i Sverige ska anse det lämpligt att erkänna
              staten Palestina är, förlåt mig att jag säger det, hål i huvudet.
              Jag ser att utrikesministern nickar när jag säger det. Det är
              intressant. Vi får se vad svaret på min fråga blir, utrikesministern.
              Det intressanta är om det är vice statsminister Jan Björklund
              som uttalar sig eller om det är folkpartiledaren Jan Björklund
              som uttalar sig. Jag vill ha ett svar av utrikesministern i dagens
              debatt. Är det Sveriges regerings hållning att det måste till
              ett fredsavtal mellan Israel och Palestina innan Sverige kan erkänna
              staten Palestina, ja eller nej, herr utrikesminister?
            </seg>
            <seg n="863d8c9b">
              Sverige bör gå i bräschen för att erkänna staten Palestina. Varför
              det? Jo, för att staten Palestina uppfyller de folkrättsliga kriterier
              vi brukar ställa för att erkänna en stat men också för att vi
              ser att den israeliska regeringen gör allt den kan för att förhindra
              en tvåstatslösning. I princip hela världen står bakom en tvåstatslösning,
              men den israeliska regeringen gör allt den kan för att förhindra
              det. Bosättningspolitiken ökar trots att hela omvärlden säger
              att den måste stoppas och dras tillbaka. Muren byggs på ockuperad
              mark. Alla försök till fredsprocesser stoppas av israelerna. Det
              ställs hela tiden nya villkor som ska uppfyllas av palestinierna
              för att man ska samlas till fredsförhandlingar. Så kan det inte
              pågå. Så kan inte omvärlden låta det fortgå.
            </seg>
            <seg n="cc15944e">
              Jag menar att det är oerhört väsentligt att omvärlden ger palestinierna
              sitt stöd och säger: Vi kommer inte att låta den israeliska regeringen
              bestämma hur vi agerar genom fakta på marken och genom att göra
              det omöjligt för en palestinsk stat i framtiden, utan vi ska nu
              erkänna staten Palestina så att den israeliska regeringen begriper
              att det inte går att komma undan det och att det internationella
              samfundet har bestämt sig. Det ska bli en tvåstatslösning oavsett
              vad ni i Israel gör och oavsett hur ni försöker förhindra den
              processen.
            </seg>
            <seg n="29a691ab">
              I det arbetet borde Sverige vara ledande, men läser man utrikesdeklarationen
              ser man en regering som är orkeslös, idélös och visionslös på
              grund av intern splittring i en av de viktigaste frågorna. Det
              är sorgligt att se. Vad är Sveriges hållning, ja eller nej, herr
              utrikesminister?
            </seg>
          </u>
          <note type="speaker" n="fdedcc45">
            Anf. 4 BODIL CEBALLOS (MP):
          </note>
          <u who="bodil_ceballos_9366f3" xml:id="i-03511b3767b487fd-0" n="333821f7">
            <seg n="6c609d8c">
              Herr talman! Årets utrikespolitiska deklaration är ungefär som
              förväntat. Det finns mycket jag kan skriva under på. Det är inte
              mycket som gör mig förvånad men en del som gör mig nyfiken. Vi
              ska på EU-nivå ha både en modern säkerhetspolitik, ett fredsinstitut
              och en modern biståndspolitik. Frågan är då bara vem som tolkar
              vad som är modernt.
            </seg>
            <seg n="a3dda9bd">
              Sverige är i dag ledande inom bistånd och blir topprankat i internationella
              studier. Det är samma bistånd som nu är starkt kritiserat på hemmaplan
              och som biståndsministern vill stöpa om från grunden. Det är bra
              att debatten förs eftersom biståndet måste vara effektivt för
              att kunna åstadkomma resultat i svåra miljöer.
            </seg>
            <seg n="af875f9d">
              Miljöpartiet anser att biståndet är ett centralt instrument för
              fattigdomsbekämpning och relationsskapande. Biståndet är i grunden
              ett uttryck för vår solidaritet och vår syn på det globala ansvaret
              och den globala gemenskapen där alla människor har lika rättigheter.
              Miljöpartiet slår vakt om enprocentsmålet för biståndet samtidigt
              som vi vill utveckla biståndets kvalitet. Jag kommer inte att
              orda mer om biståndet här eftersom min kollega Valter Mutt kommer
              att göra det i ett senare inlägg. Men jag är nyfiken på att höra
              mer om detta moderna EU-bistånd. Vem ska sätta dagordningen, Sverige
              som tar bort budgetstöd eller Danmark som vill ha budgetstöd?
              Som jag ser det har biståndspolitiken lett tillbaka, inte framåt,
              under Moderaternas ledning.
            </seg>
            <seg n="cebb76dd">
              Utrikesministern har sagt lite om allt i utrikespolitiken utan
              fördjupningar. Jag kommer att fokusera på ett par aktuella frågor.
              Jag vill också instämma i det som Urban Ahlin tidigare har tagit
              upp om Syrien och Palestina. Jag tycker att det var mycket bra
              sagt.
            </seg>
            <seg n="e3755c52">
              Den som vill veta vad Miljöpartiet tycker i övrig utrikespolitik
              får gärna höra av sig till oss eller leta på vår hemsida.
            </seg>
            <seg n="93c2a69a">
              Herr talman! I en ny rapport från tankesmedjan European Council
              on Foreign Relations nämns Sverige som en av ledarna inom europeisk
              utrikespolitik efter Tyskland, Frankrike och Storbritannien. I
              rapporten beskrivs hur Sverige under de gångna åren tagit en ledande
              roll i klimatarbetet och biståndet till Afrikas horn, varit kritiskt
              till Ryssland och Vitryssland samtidigt som man drivit på frågan
              om EU:s utvidgning i östra Europa. Att vi fått denna utmärkelse
              är kanske inte så konstigt eftersom utrikesminister Carl Bildt
              själv är medlem och har kunnat tala för varan.
            </seg>
            <seg n="b697dec5">
              Enligt utrikesministern är att vi ändå ses som en ledande aktör
              på så många och viktiga områden ett resultat av vår strävan att
              ofta ligga i framkant i olika frågor, att inte vika undan när
              vi har en ståndpunkt vi tror på och den professionalism som utmärker
              vår utrikesförvaltning. Personligen känner jag inte igen bilden.
              Det är i och för sig inte så svårt att vara ledande inom EU när
              det gäller klimat eftersom så många andra länder spjärnar emot.
            </seg>
            <seg n="feb0639f">
              Men om ledande innebär att vara villig att kompromissa ned de
              egna ambitionerna kan man kanske kalla oss ledande. Om ledande
              innebär att genom vår konsumtion flytta de egna utsläppen utanför
              landets gränser kanske vi också kan räknas till de uppfinningsrika.
              Men vi ökar inte bara utsläppen i andra länder. De senaste siffrorna
              från Naturvårdsverket visar att Sveriges utsläpp av växthusgaser
              bara i Sverige ökade med nästan 11 procent år 2010. Det är bra
              att leda, men man får inte leda åt fel håll.
            </seg>
            <seg n="f53c32d1">
              Herr talman! Jag har redan ett antal gånger tidigare i de utrikespolitiska
              debatterna talat om Miljöpartiets klimatpolitik. Den skiljer sig
              nämligen markant från regeringens och den bild den svenska regeringen
              förmedlar utåt. Grunderna för Miljöpartiets politik är att få
              stopp på skadlig klimatpåverkan där fossila bränslen utgör en
              avgörande del av problemet. Med det följer att den bästa oljan
              är den som får ligga kvar där den är. All olja som utvinns kommer
              att användas och bidra till att höja världens temperatur och till
              att isarna smälter. Den kommer dessutom att bidra till många konflikter
              runt om i världen.
            </seg>
            <seg n="fde930c4">
              Det är nog inte obekant för någon här i kammaren att till följd
              av klimatförändringen smälter isarna i Arktis med en förfärande
              hastighet. Isarnas avsmältning är en av de mest synliga effekterna
              av klimatförändringarna. Med dagens höga oljepriser, teknik och
              smältande isar har Arktis blivit oljebranschens nya geografiska
              front.
            </seg>
            <seg n="c08c3ee1">
              För exakt ett år sedan när Carl Bildt höll sin förra utrikespolitiska
              deklaration berättade han att Sverige under året skulle ta över
              ordförandeskapet i Arktiska rådet, och han talade om det arktiska
              områdets växande betydelse, inte minst på grund av klimatförändringen.
              Han sade då: För Sverige är det centralt att den känsliga naturen
              i området kan skyddas.
            </seg>
            <seg n="5233442c">
              I maj 2011 presenterade Carl Bildt regeringens Arktisstrategi.
              Förväntningarna var då stora. Av de åtta länder som ingår i den
              exklusiva skaran av arktiska länder har de sex kuststaterna stora
              ekonomiska intressen i att exploatera regionens resurser. Det
              är bara Finland och Sverige som saknar direkta ekonomiska intressen.
              Besvikelsen blev därför stor när utrikesministerns strategi visade
              sig vara inget annat än en strategi för rovdrift och exploatering.
            </seg>
            <seg n="86cea86f">
              I sin roll som ordförande i Arktiska rådet lägger sig utrikesministern
              platt för kuststaterna och spelar dem i händerna genom att uttryckligen
              befästa att Arktiska rådet är det suveräna beslutsorganet och
              att denna roll bör stärkas. I de konkreta prioriteringarna framhålls
              vilken ekonomisk nytta även Sverige skulle ha av exploateringen.
              Sedan kastar man in ord som hållbar, långsiktig och miljö på lämpliga
              ställen för att det ska låta bättre.
            </seg>
            <seg n="a975830f">
              Sverige hade chansen att gå från ord till handling i klimatfrågan
              genom att driva en ambitiös miljö- och klimatpolitik som ordförande
              i Arktiska rådet. Genom att anta en strategi som verkar för ett
              moratorium, alltså ett exploateringsstopp för olja och gas, och
              internationell samförvaltning av Arktis naturtillgångar hade den
              svenska regeringen kunnat föra en konsekvent klimatpolitik. Men
              som svensk börjar man bli härdad. Inkonsekvens är ju, skulle man
              kunna säga, ett signum för den här regeringen. Dubbelmoral är
              ett annat.
            </seg>
            <seg n="9adacca9">
              Herr talman! Så sent som i går talade utrikesministern på ett
              möte här i riksdagen med parlamentariker från den arktiska regionen
              om vikten av sustainable business. Hur hållbart det är att utvinna
              de fossila bränslena som finns i Arktis tar Carl Bildt och det
              svenska ordförandeskapet inte ställning till utan bara att utvinning
              ska ske på ett hållbart sätt. Att fossila bränslen är grunden
              till klimatförändring verkar regeringen inte ens reflektera över.
            </seg>
            <seg n="d0aa668c">
              Det ligger en djup ironi i det faktum att oljenationer och multinationella
              oljebolag nu vill utnyttja klimatförändringarna och havsisarnas
              smältning för att komma åt nya fossila resurser och utvinna mer
              olja som om mer olja är vad världen behöver! Det är till och med
              skamligt att Sverige med sitt ordförandeskap bidrar till att Arktis
              olja och gas exploateras.
            </seg>
            <seg n="a87bc034">
              Men inte bara i Arktis hägrar olja för bland annat europeiska
              bolag som många gånger är mer eller mindre statligt ägda. På internationellt
              vatten mellan Marocko och Kanarieöarna har spanska och franska
              bolag ansökt om tillstånd för att prospektera. Oklart för mig
              i nuläget är om planerna på prospektering på marockanskt område
              gäller vattnet utanför Västsahara, vilket, om de gör det, strider
              mot folkrätten eftersom Marocko inte har rätt att exploatera resurser
              på ockuperat territorium.
            </seg>
            <seg n="9074ba49">
              Herr talman! I en tid då säkerhetspolitiken är i förändring och
              det talas alltmer om skydd av nationens intressen i stället för
              nationens territorium ingår att säkra oljetransporter och andra
              leveranser. Det innebär alltså att oljeutvinning både i Arktis
              och mellan Kanarieöarna och Marocko inte bara kommer att vara
              en fråga för berörda stater utan kommer att ingå i en mängd nationers
              säkerhetspolitiska intressen. Inte minst blev det tydligt att
              så är fallet under kriget i Libyen. Förutom att ha en annan säkerhetspolitisk
              dimension som grund, det vill säga skyldigheten att skydda, hade
              kriget onekligen också en grund i att säkra oljeleveranser, även
              om det inte uttalades offentligt. Det är dubbelmoral.
            </seg>
            <seg n="d630ac80">
              Sedan vi stod här sist, för ett år sedan, har onekligen mycket
              hänt i världen. I Tunisien, Marocko och Egypten har fria val hållits.
              I Libyen har Gaddafi störtats. I Jemen och Bahrain pågår fortsatta
              demonstrationer med många fängslade och döda som följd. Efter
              ett år av uppror som spridit sig över hela Nordafrika och Mellanöstern
              till Nord- och Sydamerika och till Europas länder där kravaller
              och demonstrationer pågår med grund i den europeiska finanskrisen
              ser vi att det är helt nya tider. Det är inte bara viktigt att
              fortsätta stödja demonstranternas krav för frihet och rättvisa
              i de länder där kampen för demokrati fortfarande pågår, utan vi
              måste också stötta de statsuppbyggande krafterna efter att regimerna
              fått ge vika så att utvecklingen inte vänder tillbaka. Den arabiska
              våren får inte bli till höst. Vi måste göra rätt den här gången.
              Vi måste också ta demonstrationerna i väst på allvar, till exempel
              Occupyrörelsen, demonstranterna på Puerta del Sol i Madrid och
              de atenare som i vrede ger sig ut och vandaliserar sin stad. Konflikter
              mår bäst av att förebyggas.
            </seg>
            <seg n="7d32dbef">
              Herr talman! Det land som oroar oss allra mest i dag är Syrien.
              Jag skulle vilja påstå att det redan pågår ett inbördeskrig där.
              Bashar al-Assad som bombar och dödar sin egen befolkning uttalade
              tidigare i en tv-intervju att bara en galning skulle döda sitt
              eget folk. Man kan ju undra vilka han räknar till sitt eget folk
              när, enligt FN, över 6 000 människor har dödats. Att varje statschef
              har ansvar för alla grupper i befolkningen verkar ha gått honom
              spårlöst förbi.
            </seg>
            <seg n="8e692260">
              Situationen i Syrien börjar nu likna den i Libyen den 17 mars
              förra året då diktatorn Muammar Gaddafi hotade landets näst största
              stad Benghazi med ett blodbad. Då blev trycket på FN:s säkerhetsråds
              medlemmar så stort att den historiska resolutionen om ett flygförbud
              röstades igenom genom att Ryssland och Kina avstod sitt veto.
              Även om meningarna om hur väl resolutionen efterföljdes går isär
              kunde ändå blodbadet i Benghazi undvikas, och principen om skyldigheten
              att skydda stärktes inom FN.
            </seg>
            <seg n="7285f56a">
              Men varför råder det handlingsförlamning i FN när det gäller
              Syrien? En inte alltför kvalificerad gissning är att de som i
              Libyenfallet lade ned sina röster förutom allehanda ekonomiska
              intressen, rädsla att själva kritiseras av FN och stora vapenleveransavtal
              i Rysslands fall anser att kriget mot Libyen i praktiken inte
              bara handlade om att skydda civila enligt FN:s resolution utan
              gick utöver det.
            </seg>
            <seg n="8daf98b2">
              Arabförbundet begär nu fredsbevarande trupp i Syrien, men för
              att det ska vara möjligt måste vi först få en vapenvila. Syriens
              befolkning har inte råd med det dödläge som nu råder. Skyldigheten
              att skydda gäller alla. Jag instämmer i det utrikesministern säger
              att reformerna i FN måste fortsätta, inte minst när det gäller
              säkerhetsrådet.
            </seg>
            <seg n="435db3a0">
              Herr talman! År efter år lider det palestinska folket av det
              systematiska förtryck som Israels ockupation och instängande blockad
              innebär. Trots att Israels säkerhet är deras främsta mål har vi
              inte kommit ett steg närmare vare sig säkerhet eller fred. Miljöpartiet
              tar starkt avstånd från det våld som utövas av såväl israeler
              som palestinier. Men i konflikten är det Israel som är den starkaste
              parten. De har en större makt och därför ett större ansvar för
              fredsprocessen. Båda folken har rätt till en framtid i fred och
              trygghet i två fria, livskraftiga demokratiska stater sida vid
              sida. Ett erkännande av staten Palestina är ett nödvändigt steg
              på vägen.
            </seg>
            <seg n="bdd1d957">
              Lika självklar som Israels rätt att existera är palestiniernas
              rätt till en egen stat. Därför är det helt obegripligt att Sveriges
              regering röstade nej i september då Palestina tog ett stort steg
              närmare en tvåstatslösning genom att ansöka om medlemskap i Unesco.
              Av 194 länder röstade hela 102 ja. 52 avstod och endast 14 länder,
              däribland Sverige, röstade nej, ledda av Israel, USA och Tyskland.
              I det fallet hade regeringen tydligen ingen ambition att vara
              enande i EU och att EU skulle tala med en röst.
            </seg>
            <seg n="46821b83">
              Jag kommer inte att tala mer om Palestina just nu, men jag skulle
              vilja att alla läser den rödgröna artikel om Palestina som i dag
              finns på Svenska Dagbladets debattsida.
            </seg>
          </u>
          <note type="speaker" n="7a5fb509">
            Anf. 5 JULIA KRONLID (SD):
          </note>
          <u who="julia_kronlid_4ece83" xml:id="i-0fe502c1bb018dd8-0" n="59188d7f">
            <seg n="880109e3">
              Herr talman! Ärade ledamöter och gäster! Sverigedemokraterna
              vill arbeta för att Sverige ska handla, samarbeta och upprätthålla
              goda relationer med alla demokratiska och fredliga nationer och
              stater i världen. Vi ser samarbete som en förutsättning för stabilitet
              och fred.
            </seg>
            <seg n="cd34bb9d">
              När problem blir globala finns fördelar med att också bekämpa
              dem via en global plattform. Särskilt viktigt är detta då det
              är fråga om miljöhot, väpnade konflikter eller internationellt
              organiserad brottslighet.
            </seg>
            <seg n="1132a42b">
              Vi ser dock kritiskt på samarbeten som tar sig överstatliga former,
              det vill säga då det bildas en politisk union vars konstitution
              står över medlemsstaternas. Det är då inte längre de enskilda
              folken som ytterst bestämmer över politiken i det egna landet
              utan det internationella organet där ländernas olikheter ofta
              leder till obalanserade maktförhållanden.
            </seg>
            <seg n="017f34c7">
              Herr talman! Utrikesminister Carl Bildt menar att Europa är en
              förebild vad gäller fredligt samarbete mellan fria stater, men
              problemet är ju att staterna i Europeiska unionen inte har så
              mycket till frihet och självbestämmande kvar.
            </seg>
            <seg n="9f42b0b4">
              Herr talman! De senaste två åren har vi tydligt fått visat för
              oss just det som vi var kritiska mot och också framhöll när debatten
              om eurofrågan var som hetast. Vi vill understryka att den ekonomiska
              krisen, som också vi riskerar att drabbas av, är en naturlig följd
              av hela unionens och euroområdets utformning som skapar obalanser
              mellan olika delar av unionen. Det är beklagligt att vår utrikesminister
              vägrar att inse detta.
            </seg>
            <seg n="bddb3be6">
              Unionsprojektet drivs på för att bli alltmer omfattande vad gäller
              överstatlighet och utvidgning. Vi har även framfört kritik mot
              den alltmer expanderande grannskapspolitiken, som går för långt
              i sina eftergifter när det gäller bland annat rörlighet och ekonomisk
              integration. Om villkoren för bland annat rättssäkerhet, fungerande
              gränskontroller, demokrati och mänskliga rättigheter ska ha någon
              reell betydelse måste de här kraven bli mer än bara tomma ord.
              Annars blir det öppna Europa som utrikesministern talar så varmt
              om ett öppet Europa för illegal vapenimport, människohandel och
              organiserad brottslighet.
            </seg>
            <seg n="999f264f">
              Herr talman! Den stora händelsen under 2011 har varit de dramatiska
              förändringarna i och med revolutionerna i Nordafrika. I Tunisien,
              Egypten och Libyen har diktaturregimerna som besuttit makten i
              decennier fallit. En verklig demokratisk utveckling med rättvisa
              och fria val, yttrandefrihet och respekt för mänskliga rättigheter
              i området är något vi välkomnar. Låt oss dock inte vara alltför
              naiva och låt oss inte blunda för saker som sker i regionen som
              också tyder på en oroande utveckling.
            </seg>
            <seg n="e127767d">
              I Egypten är besvikelsen på militärrådet stor och man ställer
              sig nu frågan om det muslimska brödraskapet kommer att leda landet
              i en demokratisk riktning eller till en radikal muslimsk stat
              med sharialagar som grund. Situationen för kristna har den senaste
              tiden förvärrats. En koptisk kyrkoledare har uttalat att det har
              varit det värsta året på länge och uttryckt besvikelse över att
              de inte får något stöd från väst.
            </seg>
            <seg n="3101b0a3">
              Herr talman! Gällande Libyen har Sverigedemokraterna varnat för
              att det var svårt att förutspå utgången av denna revolution och
              att även rebeller gjort sig skyldiga till brott mot mänskliga
              rättigheter, medan de flesta övriga politiker valde att blunda
              för dessa fakta. I dag kan vi i Libyen se en oroande utveckling
              med okontrollerade milisgrupper som strider mot varandra och fängslar
              och torterar människor utanför regeringens och myndigheternas
              kontroll. Omvärlden kan inte bara jubla över en demokratisk utveckling
              i Nordafrika utan behöver också reagera och verka för att dessa
              länder ställer upp på FN:s konvention om mänskliga rättigheter.
            </seg>
            <seg n="e8e3b022">
              Herr talman! Rapporterna som kommer från Syrien, att Assadregimens
              militär står bakom dödandet av tusentals civila, däribland kvinnor
              och barn, och står bakom attacker mot sjukhus, är fruktansvärda
              och mycket oroande. Efter ett sådant agerande är det svårt att
              se något annat alternativ än att president Assad måste avgå.
            </seg>
            <seg n="a4ab3af5">
              Det är dock svårt att få en klar bild av vad som händer i Syrien.
              Oppositionen är splittrad. En del har tagit till vapen, andra
              är helt emot våld. En del drivs av en stark religiös övertygelse
              och andra är bara trötta på bristen på fri- och rättigheter. Att
              det fortfarande finns stöd för Assadregimen hos en del av befolkningen
              och att motståndet mot Assad alltmer börjar bestå av avhoppare
              från regimens militär som övergår till Fria syriska armén gör
              situationen minst sagt komplicerad. En utveckling mot ett alltmer
              beväpnat inbördeskrig med civila offer från båda sidor vore mycket
              olyckligt. Det är av vikt att omvärlden kräver att våldet upphör
              från Assadregimens sida, och det är beklagligt att FN inte har
              kunnat enas om en resolution.
            </seg>
            <seg n="900043c6">
              Låt oss dock inte ställa oss alltför okritiska till vad som kan
              komma att vara alternativet till Assad. Krav måste också ställas
              på oppositionen att samla sig och bli tydligare med vad deras
              intentioner är. Om utvecklingen i Syrien ska bli positiv för alla
              i landet är det av vikt att oppositionen står upp för verklig
              demokrati och mänskliga rättigheter för alla folkgrupper. Kristna
              i landet ska inte behöva känna oro för förföljelse och våld om
              ett maktskifte sker. Vi vill inte se en utveckling som i Libyen,
              där milisgrupper håller tusentals tidigare regimtrogna fängslade
              och utsätter dem för tortyr. Det är viktigt att det blir en fredlig
              lösning. FN och Arabförbundet har en viktig roll i detta. I väntan
              på att våldsamheterna finner ett slut är det av stor vikt att
              Sverige ger sitt stöd till UNHCR och Turkiet för att kunna hjälpa
              flyktingar i gränsområdena.
            </seg>
            <seg n="7d62a37d">
              Herr talman! Under året har frågan om ett erkännande av Palestina
              ställts på sin spets i och med deras ansökan om medlemskap i FN.
              Jag skulle vilja säga till Urban Ahlin, Bodil Ceballos och övriga
              som är ivriga att erkänna Palestina att ett erkännande av Palestina
              i dag enligt min mening också är ett erkännande av terrororganisationen
              Hamas som styr i Gaza och som har uttryckt en önskan att utplåna
              Israel. Om det inte finns ett fredsavtal där båda parter tvingas
              till uppoffringar och att upphöra med provocerande handlingar
              gentemot varandra finns risken att det snarare leder till ett
              eskalerande av konflikter och ett krig mellan två stater.
            </seg>
            <seg n="16b28289">
              Sverigedemokraterna har tidigare också lyft fram en kritik mot
              regeringens okritiska stöd för den palestinska myndigheten med
              stora biståndsmedel, trots att det framkommit att det sker utbetalningar
              till terrordömda i Israel. När Fatahs främsta religiösa auktoritet
              talade på deras 47-årsdag citerade han ur den muslimska traditionen
              Hadith som befaller muslimer att döda judar, men reaktionerna
              från regeringen lyser med sin frånvaro, vilket rimmar illa med
              utrikesministerns uttalande i dag om att motverka antisemitism.
            </seg>
            <seg n="88edf61a">
              Nu har vi fått uppgifter om att Hamas och Fatah avser att bilda
              samlingsregering. Frågan är om utrikesminister Carl Bildt och
              svenska regeringen fortsatt kommer att ge okritiskt stöd till
              denna samlingsregering med terrororganisationen Hamas.
            </seg>
            <seg n="8e983fa2">
              Herr talman! Vidare vill jag beröra den oroande utvecklingen
              i Nigeria. Där har det skett en rad bombdåd mot kristna som den
              extrema muslimska rörelsen Boko Haram har tagit på sig ansvaret
              för. Det mest förödande attentatet skedde på juldagen då en katolsk
              kyrka blev attackerad och nära 50 personer dödades.
            </seg>
            <seg n="c5db01d2">
              De kristna i Nigeria är tyvärr inte ensamma om att bli utsatta
              för våld och förföljelse. Beräkningar från World Christian Database
              visar att ca 105 000 människor dödas årligen för att de är kristna.
              Det är ungefär en människa var femte minut. Den tystnad som råder
              från regeringen och i nationella medier över denna typ av händelser
              är dock skrämmande.
            </seg>
            <seg n="5a0bc219">
              Herr talman! I detta sammanhang vill jag också lyfta fram karenfolkets
              situation. Det är till stor del en kristen etnisk minoritet som
              har sin hemvist i sydöstra Burma. Deras enda önskan är att få
              leva i fred, men de har förföljts av ledare för landets majoritetsfolk
              ända sedan Burma blev självständigt från den brittiska kolonialmakten.
              Nedbrända byar, tortyr, våldtäkter och mord har ofta förekommit
              vid regeringstruppernas offensiver. Trots att övergreppen mot
              karenfolket ännu är pågående har frågan fått förhållandevis liten
              internationell och medial uppmärksamhet. Vi menar att det är av
              stor vikt att regeringen fäster uppmärksamhet på karenfolkets
              utsatta situation och intensifierar stödet till karenfolket.
            </seg>
            <seg n="18342f36">
              Herr talman! Sverige har nu varit verksamt i Afghanistan i över
              tio år. Under hela denna tidsperiod har det i denna kammare och
              i andra sammanhang framhållits att insatsen bygger på mycket goda
              intentioner med värdiga mål som jag tror att alla kan ställa sig
              bakom, som demokrati, fred, jämlikhet mellan män och kvinnor samt
              allas lika värde. Beklagligt nog har det visat sig att endast
              goda intentioner inte är tillräckligt för att insatser av detta
              slag ska nå framgång. Regeringen Karzai är genomkorrupt och betraktas
              av många medborgare i Afghanistan rätteligen mer som en samling
              gamla krigsherrar som nu har amerikanskt stöd.
            </seg>
            <seg n="8ec9fa12">
              När nu nedräkningen till det amerikanska uttåget har börjat är
              det dags också för svensk del att erkänna att Afghanistaninsatsen
              inte har blivit den framgång som många hoppades på, och den minst
              dåliga lösningen är enligt vår syn på saken ett ordnat svenskt
              tillbakadragande.
            </seg>
            <seg n="f9b7e20c">
              Däremot anser vi att det är av stor vikt att organisationer i
              det civila samhället, som Svenska Afghanistankommittén, fortsätter
              med sitt viktiga arbete för fattiga och utsatta människor i Afghanistan.
            </seg>
            <seg n="d4c45e7c">
              Herr talman! En viktig fråga under kommande år är också hur man
              ska förhålla sig till Irans eventuella kärnvapenprogram. Trots
              de rapporter som Internationella atomenergiorganet har avgett
              om att det finns tecken på att Iran åtminstone tidigare har varit
              inne på att uppnå kärnvapenkapacitet förnekar iranierna själva
              att något sådant pågår och hävdar att deras atomprogram endast
              har civila syften. Även om det knappast är troligt att Iran i
              dag har kärnvapenkapacitet vill jag här framhålla hur viktigt
              det är att vi tar detta hot på allvar. Den islamistiska diktaturen
              i Iran har omfattande kränkningar av mänskliga rättigheter på
              sitt samvete och regimens fortsatta stöd till såväl terrorgrupper
              som andra diktatoriska regimer gör att det finns all anledning
              att Sverige bidrar till att situationen hålls under kontroll.
            </seg>
            <seg n="9fbfa786">
              Jag vill också framhålla vikten av att motverka internationell
              terrorism. Skyddet av medborgarnas säkerhet är ett av de mest
              grundläggande uppdragen för en rättsstat och vi måste med alla
              krafter bekämpa internationell terrorism.
            </seg>
            <seg n="0e03bb92">
              För att ingen ska tro att jag tycker att följande ämnen är oviktiga
              vill jag redan nu upplysa om att jag i mitt nästa anförande kommer
              att gå in mer på vår syn gällande bistånd, kvinnors och barns
              situation och miljöfrågan.
            </seg>
          </u>
          <note n="ff8daebb">
            I detta anförande instämde Carina Herrstedt, Mikael Jansson och
            Björn Söder (alla SD).
          </note>
          <note type="speaker" n="2acdbeff">
            Anf. 6 HANS LINDE (V):
          </note>
          <u who="hans_linde_abeaba" xml:id="i-ee3deefef5bec9b1-0" n="ff85f525" next="i-983caf52ca12a504-0">
            <seg n="d7c29a97">
              Herr talman! Vanessa Zepeda Alonzo blev 29 år gammal. Hennes
              kropp hittades i Honduras huvudstad Tegucigalpa. Enligt vittnena
              som hittade kroppen hade hon körts över av en bil.
            </seg>
          </u>
          <note n="609fa224">
            Farzad Kamangar hängdes den 9 maj 2010 i Evinfängelset i Teheran.
            Han hade dömts i en rättegång som varade i fem minuter, och hans
            överklagande hade slarvats bort på vägen till högsta domstolen.
            Innan avrättningen hade Farzad torterats.
          </note>
          <u who="hans_linde_abeaba" xml:id="i-983caf52ca12a504-0" n="ff85f525" prev="i-ee3deefef5bec9b1-0">
            <seg n="bb30cbb2">
              Sipho Jeles familj fick aldrig se hans kropp. Myndigheterna i
              Swaziland uppgav att han begått självmord efter två dagar i häktet,
              men obduktionen visade att Sipho hade strypts.
            </seg>
            <seg n="e7898098">
              Vanessa Zepeda Alonzo, Farzad Kamangar och Sipho Jele hade en
              sak gemensamt: De dog på grund av att de tillsammans med sina
              arbetskamrater arbetade för löner man kan leva på, en dräglig
              arbetsmiljö och trygga anställningar. De dog därför att de krävde
              sina grundläggande mänskliga rättigheter i arbetslivet och de
              var inte ensamma.
            </seg>
            <seg n="0083bd12">
              År 2010 dödades 90 personer runt om i världen för att de engagerat
              sig fackligt. 2 500 personer fängslades och långt fler förlorade
              sina arbeten. I Burma, Saudiarabien och Förenade Arabemiraten
              är fackförbund och fackföreningar i dag helt förbjudna. I Kina,
              Syrien och Vietnam tillåts endast statligt kontrollerade och lojala
              fackföreningar. I Eritrea, Vitryssland och Malaysia är möjligheten
              att organisera sig fackligt starkt begränsad. I Zimbabwe, Guatemala
              och Filippinerna utsätts fackligt aktiva för omfattande förföljelser.
            </seg>
            <seg n="04b55cae">
              Trots hot, förföljelser, uppsägningar och svartlistningar väljer
              miljoner människor runt om på jorden att organisera sig fackligt.
              Man gör det för att man inte har något alternativ, för att man
              vet att ingen ger löntagare deras rättigheter. Inga osynliga händer
              stoppar godtyckliga avskedanden, inga naturlagar förbättrar arbetsmiljön
              och ytterst få arbetsgivare höjer löner av ren välvilja. Det förutsätter
              att löntagare går ihop för förändring.
            </seg>
            <seg n="af9e5aaa">
              Herr talman! I den moderatstyrda biståndspolitiken beskrivs ekonomisk
              tillväxt som de fattigas och hungrigas frälsare. Men i Nigeria,
              Angola och en lång rad andra länder ser vi skyhög tillväxt sida
              vid sida med den djupaste fattigdom. Utan investeringar i välfärd,
              infrastruktur och klimatomställning och utan fria fackföreningar
              kommer de få smulor som ramlar ned från mäktigas och välbärgades
              bord aldrig att mätta jordens i dag 1 miljard hungriga.
            </seg>
            <seg n="32ca3ee2">
              FN-organet ILO har under lång tid påvisat sambandet mellan mänskliga
              rättigheter i arbetslivet och fattigdomsbekämpning. Även Världsbanken
              menar att fria fackföreningar och kollektivavtal bidrar till lägre
              arbetslöshet och ökad produktivitet. Det gäller Vietnam, El Salvador
              och så klart också vårt eget land.
            </seg>
            <seg n="281922d8">
              I dagens världsordning ser vi en arbetsdelning där kvinnor utför
              de tyngsta arbetena till de lägsta lönerna i den sämsta arbetsmiljön.
              Kvinnor är överrepresenterade bland osäkra och otrygga anställningar
              även här i Sverige. Det globala lönegapet mellan män och kvinnor
              är hela 22 procent. För många kvinnor är sexuella trakasserier
              en del av vardagen på arbetsplatsen. Mänskliga rättigheter i arbetslivet
              och kollektivavtal är därför också ett avgörande verktyg för att
              öka jämställdheten mellan män och kvinnor. I Sydafrika har facket
              drivit igenom förbud mot uppsägningar av gravida, i Uganda har
              facket fått in skydd mot sexuella trakasserier i kollektivavtalen
              och svenska Lärarförbundet samarbetar med andra lärarfack världen
              över för att kartlägga och bekämpa lönediskriminering av kvinnor.
            </seg>
            <seg n="c2f53b41">
              Fria fackföreningar spelar också en viktig roll utanför arbetsmarknaden.
              I land efter land är det fackföreningar som går först i ledet
              i kamp för demokrati och mot diktatur. Inte minst har vi sett
              detta under det gångna årets folkliga revolter i Mellanöstern
              och Nordafrika. I väst har man gärna målat upp en bild av protester
              drivna av twittrande studenter, men på gatorna i Tunisien, Egypten
              och Bahrain har det i högsta grad också varit fackligt organiserade
              löntagare som utgjort ryggraden i protesterna.
            </seg>
            <seg n="ce5f73b0">
              Herr talman! Sedan den borgerliga regeringen tillträdde har man
              minskat stödet till LO-TCO Biståndsnämnd med 16 procent den svenska
              biståndsorganisation som understöder framväxten av fria fackföreningar
              i syd. Samtidigt som biståndsbudgeten har vuxit och samtidigt
              som dörrarna till UD och Sida har ställts på vid gavel för det
              svenska näringslivet har stödet till LO-TCO Biståndsnämnd skurits
              ned med 21 miljoner kronor. Och det får konsekvenser runt om i
              världen.
            </seg>
            <seg n="4e668b56">
              Initiativet Rena Kläder, som bidrog till höjda löner och bättre
              arbetsmiljö i textilindustrin, har i realiteten upphört. Fackförbundet
              ST har tvingats minska sina utbildningar i Ukraina. Det är utbildningar
              som tidigare bidragit till bättre kollektivavtal, ökad jämställdhet
              och att fler ungdomar engagerat sig fackligt och i politiken.
              Musikerförbundet kan inte längre hålla möten och informationsträffar
              om arbetsmiljö och hiv/aids i Malawi. Gunilla Carlsson skulle
              troligtvis döma ut detta som pratbistånd, men det är bistånd som
              har gjort skillnad i människors vardag som den borgerliga regeringen
              nu har avslutat.
            </seg>
            <seg n="38fecea4">
              Det är självklart ingen slump. Det är en ideologiskt färgad biståndspolitik
              där man tappat fokus på biståndets huvudmål, nämligen att bekämpa
              fattigdom och stärka de fattigas rättigheter.
            </seg>
            <seg n="b9e713f9">
              Vi ser samtidigt en handelspolitik som frikopplats från arbetet
              med mänskliga rättigheter. Majoriteten av de fackligt aktiva som
              mördades under 2010 var colombianer. Ingenstans på jorden i dag
              är förtrycket av de fackligt aktiva så hårt som just i Colombia.
              Trots det och trots att Colombia inte undertecknat ILO:s konvention
              som förbjuder de grövsta formerna av barnarbete har EU färdigförhandlat
              ett handelsavtal med Colombia. För mig som vänsterpartist är det
              en självklarhet att handelsavtal måste kopplas till tydliga krav
              på respekt för mänskliga rättigheter i arbetslivet. Varför ska
              EU öppna sin inre marknad för företag som mördar sina anställda
              och kränker grundläggande rättigheter?
            </seg>
            <seg n="ddb7ea2c">
              Herr talman! Vi behöver inte söka oss till Centralamerikas skofabriker
              eller Irans fängelser för att se hur rätten att organisera sig
              fackligt motarbetas och inskränks. Det händer också på vår egen
              kontinent. I spåren av den ekonomiska krisen i Europa undergrävs
              förutsättningarna för fackligt arbete. Kollektivavtal sägs upp,
              minimilöner pressas ned och möjligheten att vidta stridsåtgärder
              begränsas.
            </seg>
            <seg n="a02d31a8">
              Vad vi nu ser är att Europas arbetstagare får betala priset för
              en ekonomisk kris de inte själva skapat. EU har uppmanat Italien
              att genom presidentdekret luckra upp arbetsrätten och sänka löner.
              I Grekland har rätten till centrala kollektivavtal för privatanställda
              upphävts. Det är ett ingrepp i förhandlingsrätten i strid med
              internationella konventioner. Samtliga fasta tillsvidareanställningar
              i statliga grekiska företag ska nu avslutas och de grekiska minimilönerna
              sänkas med 22 procent.
            </seg>
            <seg n="71e45207">
              Det finns de i den svenska politiska debatten som kallar massuppsägningar,
              sänkta minimilöner och höjda pensionsåldrar för solidaritet. Men
              på gatorna i Grekland och Lissabon är entusiasmen över denna så
              kallade solidaritet begränsad. Verklig solidaritet, i ordets rätta
              bemärkelse, borde vara att låta Europas banker bära kostnaderna
              för den spekulation de är ansvariga för, att reglera finansmarknaden
              och att låta de länder som så önskar lämna eurosamarbetet. I sammanhanget
              kanske det skulle vara på sin plats att de som stod på ja-sidan
              i folkomröstningen om EMU i Sverige gemensamt tackar svenska folket
              för att vi var så kloka och röstade nej till EMU.
            </seg>
            <seg n="0f890345">
              Herr talman! Vad som händer i vår omvärld påverkar oss, och vad
              vi gör påverkar vår omvärld. Vårt arbete för rättvisa, jämställdhet
              och hållbar utveckling kan därför aldrig vare sig börja eller
              sluta vid Öresund, eller för den delen vid Gibraltar sund. Den
              insikten är kärnan i Vänsterpartiets solidaritet.
            </seg>
            <seg n="03113f84">
              Även i vårt eget land har möjligheterna inskränkts för att upprätthålla
              kollektivavtal, lönenivåer och rimlig arbetsmiljö. EG-domstolens
              Lavaldom slog fast att låglönekonkurrens är acceptabel på EU:s
              inre marknad medan fackliga stridsåtgärder för att kräva inhemska
              kollektivavtal betraktas som ett otillåtet marknadshinder, i strid
              med den fria rörligheten för arbete.
            </seg>
            <seg n="0748ba0e">
              Vi ser nu i de svenska skogarna, på våra vägar och på våra svenska
              byggarbetsplatser konsekvenserna av att företag från andra EU-länder
              har fått grönt ljus för att konkurrera med anbud med lägre löner
              och sämre arbetsvillkor.
            </seg>
            <seg n="8a1bb1ca">
              Hårt arbete upp till 15 timmar om dagen, sju dagar i veckan,
              låg lön eller ingen lön alls, ingen sjukpenning, inga skyddskläder
              vid arbete med farliga kemikalier beskriver jag arbetssituationen
              i ett fattigt afrikanskt land? Nej, jag beskriver skogsbranschen
              i folkhemmet Sverige i dag.
            </seg>
            <seg n="4ec8bdf0">
              År 2009, i samband med ratificeringen av Lissabonfördraget, försatte
              en bred majoritet i Sveriges riksdag möjligheten att värna den
              svenska modellen genom att kräva juridiskt bindande undantag.
              Men man får nu en ny chans.
            </seg>
            <seg n="5a25fe1d">
              Under våren kommer riksdagen att besluta om en ny fördragsändring
              i EU. Det ger oss möjligheten att införa ett socialt protokoll
              som skyddar de fackliga rättigheterna. Och eftersom en fördragsändring
              ska beslutas med kvalificerad majoritet räcker det faktiskt att
              vi rödgröna partier går ihop för att vi ska kunna framtvinga ett
              socialt protokoll i EU.
            </seg>
            <seg n="7e7f30ef">
              Vänsterpartiet lämnar i dag ett tydligt besked. Vi kommer i vår,
              i samband med en fördragsändring, att kräva att Sverige och EU
              inför ett socialt protokoll i fördraget. Frågan till Socialdemokraterna
              och Miljöpartiet är om man kommer att göra detsamma.
            </seg>
            <seg n="3cd2829e">
              Herr talman! Jag vill avsluta med att säga att Vänsterpartiets
              mål är tydligt. Världens kämpande löntagare ska veta att de har
              en allierad och en vän i Sveriges regering. Vi ska vara en tydlig
              kraft för mänskliga rättigheter i arbetslivet. Men ska vi vara
              en sådan kraft med trovärdighet i Honduras, Iran och Swaziland
              förutsätter det att vi är det också på våra svenska restauranger,
              våra svenska vägar och våra svenska byggarbetsplatser. Dit är
              det fortfarande långt.
            </seg>
          </u>
          <note type="speaker" n="09c6e740">
            Anf. 7 Utrikesminister CARL BILDT (M):
          </note>
          <u who="unknown" xml:id="i-34cfed97c8abff70-1" n="b54aa712">
            <seg n="3725e3a6">
              Herr talman! En utrikespolitisk debatt som denna ska domineras
              och kommer alltid att domineras av det som delar, det som skiljer
              oss åt det är det som ger debatten lite spänst.
            </seg>
            <seg n="68091352">
              Det innebär att det som förenar ibland tiger still. Låt mig dock
              det är lite en utrikesministers uppgift notera att den nordiska
              och europeiska säkerhetspolitiska linje som är vår har ett starkt
              och brett stöd i Sveriges riksdag. Så har det inte alltid varit,
              men så är det i dag, och det är en betydande styrka. Det kan också
              noteras i dagens protokoll. Det ger inga rubriker, men det är
              viktigt i alla fall.
            </seg>
            <seg n="53b0fb05">
              Bodil Ceballos tog upp jag gjorde inte det den europeiska tankesmedja
              som producerade en rapport häromdagen som säger att Europa tillhör
              de ledande när det gäller att forma den mer eller mindre effektiva
              europeiska gemensamma utrikespolitiken. Sedan vill hon lite ställa
              den åt sidan genom att säga: Till medlemmarna i denna tankesmedja
              hör även Carl Bildt. Då vill jag säga att det är sant men bara
              tillfoga uppgiften att till medlemmarna hör också Urban Ahlin.
            </seg>
            <seg n="43a4cb89">
              Den ledande roll som vi har haft möjlighet att ta i den gemensamma
              europeiska politiken gäller inte minst inställningen i fråga om
              Mellanöstern. Att Europeiska unionen i dag har en starkare och
              skarpare politik när det gäller Mellanöstern går att föra tillbaka
              till de ställningstaganden som vi var med och ledde fram i december
              2009 och som är den Europas kanoniska text som har gjort att Catherine
              Ashton och andra europeiska företrädare nu är de som försöker
              lirka fram något i ett närmast hopplöst läge.
            </seg>
            <seg n="ed40c024">
              Jag delar frustrationen. Men jag tillhör inte dem som vill kasta
              in handduken när det gäller att försöka få till stånd en fredsprocess.
            </seg>
            <seg n="9d80287f">
              Så ska vi fortsätta. Ett starkt Europa ger bättre möjligheter
              och erkännande, så som Urban Ahlin och andra talar om. Vi har
              sedan många decennier tillbaka en tydlig svensk politik, under
              socialdemokratiska och andra regeringar, där kontroll av territoriet
              är ett grundläggande kriterium för att detta ska vara möjligt.
              Därmed låt oss se realiteten är detta inte möjligt just nu.
            </seg>
            <seg n="158290a7">
              Vi kan alla känna frustrationen över dagens situation. Det gör
              vi alla. Men låt den inte leda fel! Det finns en risk, när vi
              argumenterar som vi gör, att ni bagatelliserar och att ni banaliserar
              ockupationens brutala realitet.
            </seg>
            <seg n="856868db">
              Åk till Västbanken! Där finns den palestinska administrationen.
              Den sköter sig bra. Men bortse inte från realiteten att den yttersta
              makten ligger i den israeliska armén! Palestinierna kan hålla
              val, men dagen därpå kan den israeliska armén arrestera var och
              en som blir vald.
            </seg>
            <seg n="6e9ddf36">
              Banalisera inte bort ockupationens brutala realitet genom att
              tro att där finns en stat som har suveränitet! Vi skulle önska
              att den finns, men vår politik måste grundas på annat.
            </seg>
            <seg n="c26c3347">
              Jag hoppas att vi ska hamna i en situation där vi kan erkänna
              snabbt. I det socialdemokratiska dokument som Urban inte hade
              möjlighet att läsa upp jag har full respekt för det står det att
              man vill att Sverige ska förbinda sig att rösta ja till Palestinas
              medlemskap i FN, när den frågan kommer upp i generalförsamlingen.
              Det kommer vi alldeles självklart att göra. Problemet är bara
              att frågan måste passera FN:s säkerhetsråd först det är så världen
              ser ut.
            </seg>
            <seg n="61a841b3">
              Det är en sak att hålla vackra anföranden. Låt oss se hur världen
              faktiskt ser ut! När vi kommer dit ska vi självfallet rösta för
              det, och vi ska rösta med glädje.
            </seg>
            <seg n="e20ba7a7">
              Låt mig bara i all vänlighet ge Urban ett litet råd när det gäller
              aktsamhet med orden. Det fanns en ledande socialdemokrat för ett
              antal år sedan som gjorde sig bekant med mycket och som hade en
              tendens att ibland låta orden släntra i väg lite och som recenserade
              en dåvarande folkpartiledare genom att säga att vederbörande hade
              en felprogrammerad hjärna. Jag tror att vi i den politiska debatten
              ska avstå från ordval som recenserar vilka huvuden som olika politiker
              har eller inte har. Jag säger detta bara i all vänlighet.
            </seg>
            <seg n="aed4c686">
              Så till det som kanske plågar oss ännu mer än bristerna i framsteg
              i fredsprocessen i Mellanöstern, nämligen situationen i Syrien.
              Låt mig bara med glädje och tillfredsställelse konstatera den
              breda enighet som vi har om den svenska politiken.
            </seg>
            <seg n="6b2efb40">
              Det finns en förödande risk för att det vi i dag ser, de brutala
              tv-bilderna, utvecklas till ett förödande inbördeskrig. Låt oss
              vara medvetna om att det kommer att leda till spänningar i hela
              regionen! Från Beirut till Basra kommer vi att se konsekvenserna.
              Vi ska också veta det vet vi alla i denna kammare att banden mellan
              Syrien och Sverige är starka. Vi kan inte och kommer inte att
              stå likgiltiga. Vi kommer att vara berörda.
            </seg>
            <seg n="6d1839b6">
              Då krävs det först och främst att den president vars namn nu
              badar i blod stiger åt sidan och att vi därefter med hjälp av
              Arabförbundet kan bereda vägen för en fredsprocess. Men där måste
              det finnas en opposition som är stark, som är enad, som är demokratisk
              och som är icke-sekteristisk. Vi ska inte blunda för de faror
              som ligger i den syriska framtiden just nu.
            </seg>
            <seg n="cf21f89e">
              Där är det viktigt att Sverige kan vara aktivt i att bereda vägen
              för detta, och där betyder en enighet över partigränser i Sveriges
              riksdag att arbeta för detta, med alla de kontakter som vi på
              olika sätt kan ha. Där betyder det mycket.
            </seg>
            <seg n="2028627e">
              Jag noterade inledningsvis den breda enigheten om vår nordiska,
              vår europeiska, vår säkerhetspolitiska linje. Men jag noterar
              också det tycker jag också är ett viktigt budskap från denna debatt
              det engagemang som vi har för fredsfrågorna, för rättsfrågorna,
              för frihetsfrågorna i den del av världen som sedan den arabiska
              våren började för ett år sedan nu söker sin frihet och sin framtid.
            </seg>
            <seg n="8b29b4eb">
              Det handlar om att vi måste vara en central kraft i Europeiska
              unionen för fred i Mellanöstern. Vi ska inte marginalisera oss
              och motverka möjligheterna att ha den framgång som vi faktiskt
              har haft. Vi ska inse realiteterna, som det ser ut, men vi ska
              också se till att utnyttja alla de möjligheter som vi som nation
              har, med det anseende, den kraft och de små framsteg som tankesmedjor
              företrädda av herrar Bildt och Ahlin faktiskt har gett oss goda
              recensioner för.
            </seg>
          </u>
          <note type="speaker" n="139dbd1b">
            Anf. 8 URBAN AHLIN (S):
          </note>
          <u who="urban_ahlin_9ad123" xml:id="i-c4a4049f779d4f14-1" n="195934cb">
            <seg n="ef265d13">
              Herr talman! Herr utrikesminister! Jag är inte bara en i styrelsen
              i European Council on Foreign Relations. Jag var faktiskt en av
              grundarna av hela tankesmedjan. Jag var med från början med ett
              fåtal personer som tyckte att det var lämpligt att Europa hade
              en Council on Foreign Relations, precis som i USA, som kan driva
              den europeiska dagordningen. Jag är alltså inte bara en i styrelsen,
              utan jag är en av grundarna.
            </seg>
            <seg n="713340e8">
              Jag tycker dessutom att det är bra att European Council on Foreign
              Relations har gjort en scorecard och redovisat vad man tycker
              om olika länders utrikespolitik och hur aktiva de har varit.
            </seg>
            <seg n="5b91550f">
              Jag tror dock inte att utrikesministern ska ta åt sig för mycket
              av det beröm som har kommit för scorecarden, för det mesta handlade
              om kvinnan som sitter vid sidan av honom. Det handlade om det
              svenska biståndsarbetet, hur mycket pengar vi hade satsat i Nordafrika,
              hur aktiv biståndsministern hade varit med att inlemma kvinnor
              och naturligtvis också att biståndsministern ger mycket stöd till
              denna tankesmedja för olika arbetsprojekt och arbeten. Det har
              säkert också haft betydelse för placeringen på scorecarden.
            </seg>
            <seg n="317e3c15">
              Jag sticker inte under stol med att det inte är någon tvekan
              om att biståndsministern har varit aktiv på många av de olika
              områdena och förtjänar beröm för det. Berömmet ska gå till rätt
              person i det här sammanhanget.
            </seg>
            <seg n="08140c25">
              När det gäller Palestina och erkännandet hade jag en enkel fråga
              till utrikesministern som gick ut på: Är det Sveriges hållning
              att det måste vara ett fredsavtal mellan Israel och Palestina
              innan vi kan erkänna staten Palestina? Det är så vice statsminister
              Jan Björklund har uttryckt sig. Jag talade inte om hans huvud,
              utan jag sade att jag tycker att det är hål i huvudet med sådana
              tankar. Det betyder på svenska nu för tiden att det var en dum
              idé, en dum tanke. Det är inte att analysera hur det står till
              med hjärnkapaciteten hos andra personer. Det är att försöka fördumma
              diskussionen att säga det, utrikesministern.
            </seg>
            <seg n="a9b94494">
              Däremot ger ditt svar klart besked: Det är de tre folkrättsliga
              kriterierna som gäller. Och det är bra alldeles utmärkt! Då är
              det så att vice statsminister Jan Björklund har uttalat sig enbart
              som folkpartiledare. Jag hoppas att han under den resa han nu
              gör i Israel och Palestina förhåller sig till att han är vice
              statsminister och har den politik som utrikesministern här säger,
              att han inte åker omkring där och talar som folkpartiledare om
              att det måste vara ett fredsavtal innan vi kan erkänna Palestina.
            </seg>
            <seg n="522d8290">
              Sedan kan utrikesministern för mig redovisa sin bestämda uppfattning
              att dessa kriterier inte är uppfyllda. Ja, det kan vi strida om
              och ha en diskussion kring. Jag vill inte banalisera problematiken
              i området. Jag kan bara konstatera att vi rödgröna har redovisat
              varför vi tycker att Palestina uppfyller kriterierna.
            </seg>
            <seg n="8d33f220">
              Jag har med glädje noterat att Centerpartiet i en välarbetad
              artikel har redovisat varför de tycker att de tre folkrättsliga
              kriterierna är uppfyllda. Jag har också noterat att fem folkpartistiska
              riksdagsmän har redovisat varför de tycker att de folkrättsliga
              kriterierna är uppfyllda. Jag har vidare noterat att den mest
              framstående professorn i folkrätt i landet, Ove Bring, redovisar
              varför han tycker att de tre folkrättsliga kriterierna är uppfyllda.
            </seg>
            <seg n="cfe71f2b">
              Det är ingalunda så att vi framstår som en marginaliserad grupp
              här. Det är faktiskt regeringen som är den marginaliserade gruppen.
              I Unesco var Sverige i den försvinnande lilla minoriteten som
              sade nej. Det är över 130 länder som har erkänt Palestina redan
              nu. Island gjorde det så sent som i november, tror jag, förra
              året.
            </seg>
            <seg n="868e6ab5">
              Och tro mig eller ej, herr utrikesminister! När vi står här i
              nästa debatt om ett år kommer det att ha skett en förändring i
              den europeiska diskussionen om detta där ett stort antal länder
              omkring oss har erkänt staten Palestina. Jag håller inte för otroligt
              att utrikesministern då kommer att vara en utrikesminister som
              har erkänt staten Palestina. Det är bra. Om vi håller oss till
              kriterierna är det alldeles utmärkt.
            </seg>
            <seg n="36428c70">
              Är vi kravlösa mot palestinierna? Självklart inte. Det gäller
              att det blir en samlingsregering, att Hamas och Palestina kan
              sköta arbetet i en regering och att det blir nya och bra val.
              Och naturligtvis väntar vi på vad palestinierna själva vill göra
              i FN:s generalförsamling när de för fram en resolution.
            </seg>
            <seg n="c85a08f9">
              Vi tycker att regeringen har varit passiv där. Man borde ha valt
              ett mer norskt angreppssätt och sagt: Ja, om följande delar finns
              med i resolutionen är vi beredda att stödja den resolutionen.
              Det är klart att man inte in blanco kan säga att oavsett vad det
              står i resolutionen ska Sverige rösta för den. Men man kan tala
              om vilka folkrättsliga aspekter man vill att den ska uppfylla
              först.
            </seg>
            <seg n="d2b3c03b">
              Jag vill också påpeka ett par andra saker, och det är det som
              Carl Bildt tar upp. Det finns mycket i utrikespolitiken som vi
              är eniga omkring. Det som är bra för Sverige och det som är en
              svensk utrikespolitik är bra oavsett om det är en borgerlig regering
              eller en socialdemokratisk regering. Låt oss inte blunda för det.
              Jag är inte den som söker strid för stridens skull. Jag pekar
              på de områden där vi har olika åsikter.
            </seg>
            <seg n="f1229d78">
              Låt mig då ta tillfället i akt och påpeka ett område till där
              det råder enighet. Det gäller arbetet för att få Dawit Isaak fri
              och arbetet för att få Johan Persson och Martin Schibbye fria.
              Mängder av journalister har inför den här debatten frågat mig:
              Kommer du att kritisera regeringen för dess arbete för att få
              de här journalisterna fria? Mitt svar har varit och kommer att
              vara: Nej. Jag tycker nämligen att Utrikesdepartementet har skött
              det här på ett föredömligt sätt.
            </seg>
            <seg n="5342d4a3">
              Det är inga enkla frågor att hantera, men det är viktigt att
              vi visar i denna kammare att det finns ett starkt stöd för journalistiskt
              fritt arbete, mediefrihet och yttrandefrihet. Det kan väl bäst
              exemplifieras av att vi enigt här säger att vi står upp bakom
              det arbete regeringen gör för att få dem fria. Det kan vara en
              bra signal både till Etiopien och till Eritreas regering.
            </seg>
          </u>
          <note type="speaker" n="8829a998">
            Anf. 9 BODIL CEBALLOS (MP):
          </note>
          <u who="bodil_ceballos_9366f3" xml:id="i-03511b3767b487fd-1" n="333821f7">
            <seg n="12c90134">
              Herr talman! Utrikesministern sade att vi bagatelliserar. Han
              sade också att Israel har makten att arrestera alla som väljs
              i fria val. Vårt svar är då att vi belönar Israel för att de inte
              gör det. Då undrar jag vem det egentligen är som bagatelliserar.
              Det är dock bra att vi har fått ett tydligt ställningstagande
              från utrikesministerns sida vad gäller erkännande av Palestina.
            </seg>
            <seg n="9d5e1de1">
              Jag vill gå vidare till ett annat land, och det är Iran. Frågan
              om Irans kärnforskningsprogram har nu blivit så spänd att Iran
              hotar att stänga Hormuzsundet om sanktionerna blir värre. Det
              kan tyckas vara ett smart motdrag från Irans sida, det vill säga
              att slå till mot de oljeflöden och andra leveranser som väst försöker
              försvara. I USA går till och med republikanska presidentkandidater
              till val på att attackera Iran, och i Israel diskuteras möjligheten
              att bomba kärnkraftverk, forskningsstationer och infrastruktur.
            </seg>
            <seg n="c3712935">
              Medan Israel och USA hoppas på en folklig revolt i landet vet
              vi av erfarenhet hur sådana strömningar tas emot av teokraternas
              diktatur. Efter skenvalet 2008 möttes protesterna med batonger,
              kulor, arresteringar och tortyr. Den gröna revolutionen slutade
              i ett blodbad på Teherans gator, och det får inte hända igen.
              Men det tog inte slut där. Iran fortsätter att ligga på andra
              plats efter Kina i antalet verkställda dödsstraff varje år. Förtrycket
              drabbar alla regimkritiker men minoriteterna allra mest.
            </seg>
            <seg n="2c2ca889">
              I Iran skenar inflationen, och människor har det mycket tufft
              ekonomiskt. Ändå finns ett stöd i landet för sanktioner mot regimen.
              Att hota med krig är en återvändsgränd däremot. Javier Solana,
              EU:s tidigare höge representant för utrikes- och säkerhetsfrågor,
              sade nyligen: Att bomba Iran är det säkraste sättet att garantera
              precis det som vi försöker förhindra. Jag instämmer.
            </seg>
            <seg n="cd9c1fda">
              Iran må vilja utveckla kärnvapen, men någon överhängande risk
              i närtid torde inte föreligga, så USA:s presidentkandidater kan
              nog lugnt ägna sig mer åt närmare frågor under valkampanjen som
              att hålla efter bankerna och Wall Street, säkra jobben och låta
              utrikespolitiken vara en arena för att skapa vänner i stället
              för fiender.
            </seg>
            <seg n="f0435b34">
              Herr talman! Miljöpartiet vill också ha en modern säkerhetspolitik
              i EU och i Sverige. Vår syn på säkerhetspolitik utgår från att
              det är människor som ska skyddas i första hand. Därför måste säkerhet
              ses i ett mycket bredare perspektiv. En bred säkerhetspolitik
              beaktar de många olika potentiella direkta hoten med grund i begreppet
              positiv fred, det vill säga att det är problemen som utlöser konflikten
              eller hotet som ska förebyggas, i stället för negativ fred som
              inriktar sig på att sätta stopp militärt på konflikten. Vi vill
              se en säkerhetspolitik som sätter mänsklig säkerhet före territoriell
              säkerhet och som inte tillåts flyta ut i ett allmänt säkerhetspolitiskt
              och godtyckligt tyckande om vad som är nationens intressen. Vi
              vill se en säkerhetspolitik som utgår från att förebygga i stället
              för att åtgärda problem och konflikter som redan uppstått. Där
              skiljer vi oss kanske åt.
            </seg>
            <seg n="3348091d">
              När det gäller länderna i Nordafrika och Mellanöstern gjordes
              i princip ingenting tidigare för att nå en positiv och långsiktig
              fred. I stället har Sverige, EU och övriga världen bidragit till
              att de diktatorer som nu fallit eller befinner sig på fallrepet
              fritt kunnat förtrycka sin egen befolkning. Diktatorerna har stått
              för en stabilitet och vilja att ta tillbaka de flyktingar som
              lyckats ta sig förbi de södra gränserna, och det har väst velat
              ha. Att vi gynnat diktatorer med hjälp av förmånliga avtal och
              att de sedan stoppat rikedomarna i egna fickor i stället för att
              förse befolkningen med det mest livsnödvändiga innebär att vi
              varit med och skapat den tickande bomb som briserade under förra
              året.
            </seg>
            <seg n="84c18305">
              Alla konflikter kan förebyggas om politiken går ut på just det.
              Frågan är om Europa och Sverige nu har lärt av tidigare misstag.
            </seg>
            <seg n="1afa56cb">
              Den 7 december 2011 framkom till exempel att svensk handel med
              Syrien trots oroligheterna slagit nya rekord och att Ericsson
              sålt kommunikationssystem som gjort det möjligt för Assads militär
              att övervaka och mörda oppositionella. Den syriska oppositionen
              hade då redan varnat oss för detta. Ändå motsatte sig Sverige
              i EU:s ministerråd som enda land sanktioner riktade mot vissa
              telekombolag. Det innebär att EU har mindre långtgående sanktioner
              än till exempel USA.
            </seg>
            <seg n="1e7a5adf">
              När oppositionen i Syrien varnar för att svensk utrustning används
              för att punktmarkera var de befinner sig är det dags att tänka
              om, tänka nytt och göra rätt. Jag har många gånger här i kammaren,
              senast i en interpellationsdebatt i går, uppmärksammat åhörarna
              på vikten av att det finns bindande regelverk också för företagens
              ansvar att respektera de mänskliga rättigheterna men mötts av
              uppfattningen att bara det faktum att ett företag är svenskt innebär
              att det i högre grad respekterar mänskliga rättigheter. Ändå drog
              inte Ericsson öronen åt sig då kritiken uppstod utan hänvisade
              till politikerna, som inte sagt nej till fortsatt handel med Syrien.
              Detta skedde samtidigt som ett franskt bolag av moraliska skäl
              upphörde med sin verksamhet.
            </seg>
            <seg n="6dcbc390">
              Även svenska företag behöver alltså tas i örat för att man ska
              garantera att de respekterar mänskliga rättigheter. Inte minst
              olje- och gruvindustrin brukar hamna i blåsväder för brott mot
              miljölagstiftning eller brott mot människor. Bland annat är ett
              oljebolag under utredning för folkrättsbrott.
            </seg>
            <seg n="4e596969">
              För bara två år sedan reste också den svenska handelsministern
              med på en resa till Libyen som dörröppnare åt det statliga Rymdbolaget
              för att sälja övervakningssystem som syftar till att upptäcka
              flyktingar till havs. Libyens gränssäkerhet skulle förbättras,
              och i gengäld kunde EU slippa flyktingströmmar, som i stället
              hamnade i libyska interneringsläger. Det är helt i strid med FN:s
              konvention om mänskliga rättigheter och rätten att fly och söka
              asyl.
            </seg>
            <seg n="9c3020d9">
              Nu är min talartid snart slut, men jag kommer att återkomma i
              nästa inlägg och då ta upp vapenhandel och vapenexport.
            </seg>
          </u>
          <note type="speaker" n="164b3fb0">
            Anf. 10 JULIA KRONLID (SD):
          </note>
          <u who="julia_kronlid_4ece83" xml:id="i-0fe502c1bb018dd8-1" n="59188d7f">
            <seg n="1747780a">
              Herr talman! Det gläder mig att utrikesminister Carl Bildt också
              kan se att det kan finnas faror efter ett maktskifte i Syrien
              och att det är viktigt att verka för en verklig demokratisk utveckling
              för oppositionen.
            </seg>
            <seg n="54cae052">
              När det gäller IsraelPalestinafrågan, som diskuteras mycket här
              i dag, vill jag till Urban Ahlin och övriga som är ivriga att
              erkänna Palestina säga att det väl är uppenbart att grundläggande
              kriterier inte är uppfyllda när Hamas har kontroll över Gaza och
              har ett uttalat mål att utplåna Israel.
            </seg>
            <seg n="179e2ebb">
              Herr talman! Jag vill gå vidare med att säga något om vår syn
              på biståndspolitik.
            </seg>
            <seg n="0f0ffd7b">
              Att dela med sig av kunskap och hjälpa till att bygga upp svagare
              samhällen till att bli starka, fria och välmående är för de flesta
              en självklarhet bland oss som har det bättre ställt. Därför är
              det viktigt för Sverigedemokraterna att bidra med ett bistånd
              som inte understiger FN:s rekommenderade nivå. Samtidigt vill
              vi mena att det vilar ett stort ansvar på regeringen att förvalta
              skattepengar på ett ansvarsfullt sätt för att de ska nå fram till
              dem som mest behöver det. Vi vill se ett bistånd där varje satsad
              krona ska göra så mycket nytta som möjligt.
            </seg>
            <seg n="787d4375">
              Vi kan inte komma undan att politik handlar om prioriteringar.
              När regeringen gör kraftiga neddragningar när det gäller till
              exempel äldreomsorgen och antalet vårdplatser i sjukvården samtidigt
              som man finansierar biståndsinsatser som handlar om att framställa
              en folder med propaganda mot Israel, uppdrar åt RFSU att exportera
              sin abortpolitik till andra länder, finansierar en utställning
              om grafittikonst i Gaza och betalar generellt budgetstöd till
              länders statskassa med dålig kontroll på vart pengarna går anser
              vi det inte vara ett ansvarsfullt sätt att hantera skattepengar.
              Däremot ser Sverigedemokraterna bland annat förebyggande arbete
              genom svenska organisationer i det civila samhället som viktiga
              insatser.
            </seg>
            <seg n="cf563e83">
              Herr talman! Vi tycker att barnens rättigheter och barnkonventionen
              bör få ta en mycket större plats i bistånds- och utrikespolitiken
              i dag. Utrikesminister Carl Bildt nämnde nästan ingenting om utsatta
              barn i sitt anförande trots att han hade mer än dubbelt så lång
              tid på sig som jag.
            </seg>
            <seg n="52b4efd9">
              Varje dag dör 4 000 barn i diarré som orsakas av smutsigt vatten
              och bristande sanitet, och barn är oftast de mest utsatta i krig
              och katastrofer. Sverigedemokraterna vill att satsningar på vatten
              och sanitet ska öka, och vi föreslår i vår budget utökade medel
              till humanitära insatser.
            </seg>
            <seg n="53495cb7">
              De grundläggande principerna i FN:s barnkonvention om barnets
              rätt till liv och utveckling och om att barnets bästa ska vara
              vägledande i alla beslut som rör barn vill vi ska vara centrala
              i arbetet för mänskliga rättigheter i andra länder.
            </seg>
            <seg n="4395f9ec">
              Herr talman! Kvinnors situation är i många länder också svår
              med verklig diskriminering på många områden. Det finns många viktiga
              saker att tala om här men jag vill särskilt betona vikten av att
              motverka sexuella övergrepp, könsrelaterat och hedersrelaterat
              våld samt att kvinnor ska ha samma rättssäkerhet som män och likhet
              inför lagen. FN:s resolution 1325 om kvinnor, fred och säkerhet
              och 1820 om sexuellt våld i väpnade konflikter är viktiga, och
              i Sveriges jämställdhetsarbete i andra länder anser Sverigedemokraterna
              att just våld och övergrepp emot kvinnor får alltför litet utrymme.
            </seg>
            <seg n="60b24af8">
              Herr talman! Jag vill vidare ta upp flyktingsituationen i världen.
              Majoriteten av världens flyktingar har endast möjlighet att fly
              inom landet eller till direkt närliggande länder. Att bistå dessa
              människor på flykt ser Sverigedemokraterna som viktigt och som
              något vi anser bör tilldelas mycket mer resurser. I samband med
              hungerkatastrofen i Somalia ansvarar UNHCR för omkring 700 000
              människor och är i behov av 48 miljoner dollar för att klara av
              detta arbete. I Irak ansvarar man för ca 300 000 internflyktingar.
              Sammanlagt ansvarar FN:s flyktingorgan UNHCR för mer än 43 miljoner
              människor runt om i världen. Ändå lägger regeringen endast 500600
              miljoner kronor per år till detta flyktingorgan samtidigt som
              man gör avräkning i biståndet på runt 3 miljarder för flyktingmottagning
              i Sverige till en mycket liten grupp människor sett till den stora
              grupp människor som är på flykt.
            </seg>
            <seg n="c68275d6">
              Herr talman! För att det ska kunna bli en positiv ekonomisk tillväxt
              i utvecklingsländer ser vi frihandel och samarbete med näringslivet
              som viktiga faktorer. När det gäller frihandelsavtal är det viktigt
              att hitta rätt balans. Vi i Sverigedemokraterna har haft som utgångspunkt
              att avtalen både ska gynna svenska intressen och verkligen hjälpa
              de fattigaste länderna.
            </seg>
            <seg n="92537255">
              Herr talman! När det gäller miljöfrågan finns det mycket att
              säga. Jag skulle vilja fokusera på ett område som inte får så
              mycket uppmärksamhet längre, nämligen den oroande skövlingen av
              regnskogar. I regnskogarna finns en enorm rikedom av djurarter
              och växtarter, och flera folkgrupper i till exempel Amazonas lever
              sitt liv i regnskogen. Varje år skövlas dock flera miljoner hektar
              regnskog och människor fördrivs från sina hem. Många arter som
              orangutangen och bergsgorillan riskerar att utrotas. Skövlingen
              av regnskogen påverkar också vårt klimat negativt. Sverigedemokraterna
              anser därför att i satsningar på miljö och klimat internationellt
              bör denna fråga få en mycket högre prioritet.
            </seg>
          </u>
          <note n="ff8daebb">
            I detta anförande instämde Carina Herrstedt, Mikael Jansson och
            Björn Söder (alla SD).
          </note>
          <note type="speaker" n="7b86eabe">
            Anf. 11 HANS LINDE (V):
          </note>
          <u who="hans_linde_abeaba" xml:id="i-b36acc321fbb5633-0" n="ff85f525">
            <seg n="f1618666">
              Herr talman! I en utrikespolitisk debatt kan man inte ta upp
              alla frågor. Vi tvingas välja vad vi vill fokusera på, och jag
              kan erkänna att jag utan tvekan hade kunnat använda varje minut
              av min talartid i dag till att tala om regimens brutala brott
              i Syrien eller om behovet av att Sverige erkänner Palestina, eller
              för den delen om den alarmerande militära upprustningen i världen,
              det växande klimathotet eller misslyckandena med att nå millenniemålen
              runt om på jordklotet målen om minskad mödradödlighet, minskad
              hunger och minskad fattigdom. Däremot får jag nog erkänna att
              debatten om vem som sitter i olika styrelser i olika stiftelser
              i Europa överlämnar jag med varm hand till herrarna Bildt och
              Ahlin.
            </seg>
            <seg n="5991fef0">
              Jag valde dock att i mitt huvudanförande fokusera på frågor om
              mänskliga rättigheter i arbetslivet den verklighet som är vardag
              för miljoner löntagare världen över och vad Sverige kan göra för
              att vara en tydlig allierad med alla de modiga människor som runt
              om i världen med risk för sina liv och arbeten organiserar sig
              fackligt.
            </seg>
            <seg n="5c56a0c6">
              Jag valde det fokuset i dag eftersom vi ser att kränkningarna
              och inskränkningarna av de mänskliga rättigheterna i arbetslivet
              blir allt fler, allt vanligare och allt grövre på samtliga kontinenter
              på jorden i dag. Men samtidigt är det tyst i dessa för miljontals
              löntagare helt avgörande frågor. Det är hög tid att vi bryter
              den tystnaden. Det är därför jag har valt detta fokus i dag.
            </seg>
            <seg n="0ae906d8">
              Carl Bildts utrikespolitiska deklaration är inget undantag i
              fråga om denna tystnad när det gäller brott mot mänskliga rättigheter
              i arbetslivet. Det talas högstämt om globalisering, frihet och
              frihandel, men det sägs inte ett ord om kvinnorna i Bangladesh
              som håller textilindustrin uppe med värkande ryggar och andningsbesvär.
              Inte heller nämns det faktum att 50 procent av snittblomsarbetarna
              i Latinamerika lider av förgiftningssymtom på grund av kontakter
              med giftiga kemikalier. Plötsligt känns inte de röda rosorna så
              romantiska längre, och plötsligt är T-shirten för 49:50 på Hennes
              det är att ha huvudet på skaft. Detta är att förstå realiteter
              för en långsiktigt hållbar lösning.
            </seg>
            <seg n="7d01cb3c">
              Herr talman! Liberalismen stannar inte vid gränsen. Liberalismen
              sover inte om natten. Den lyssnar till rop på hjälp. Men liberalismen
              jobbar praktiskt taget alltid i motvind. Därför behöver liberala
              värden ständigt försvaras, och detta måste vara målet för Sveriges
              utrikespolitik.
            </seg>
          </u>
          <note type="speaker" n="99b0e407">
            Anf. 13 KERSTIN LUNDGREN (C):
          </note>
          <u who="kerstin_lundgren_567b92" xml:id="i-58d1d71ea17fb4ea-0" n="2d83666c">
            <seg n="b47ebbe5">
              Herr talman! Sverige ska vara en tydlig röst för en friare, grönare
              och mer solidarisk värld. Vår utrikes- och säkerhetspolitik ska
              främja hållbar utveckling. När grundläggande mänskliga rättigheter
              trampas på, när drömmar om frihet slås ned med förtryck och våld,
              när sammanhållning ersätts av hat och ansvarslöshet, när klimat-
              och miljöinsatser uteblir då följer oro, kriser och konflikter.
              Vi har sett det genom historien, vi ser det i dag och tyvärr förmodligen
              även i framtiden.
            </seg>
            <seg n="dc99de94">
              Centerpartiet vill främja en socialt, ekonomiskt och ekologiskt
              hållbar utveckling i vårt Europa, vårt EU och vår värld. Så verkar
              vi för fred, frihet och försoning.
            </seg>
            <seg n="739775db">
              Sverige är förvisso ett litet land, men vi är ett land som kan
              och ska göra skillnad. Vi ska aktivt och bidra till att ge EU
              en tydligare utrikespolitisk röst. Vi ska aktivt och konstruktivt
              bidra till att stärka det multilaterala samarbetet. Vi ska envetet
              driva på för att utveckla och hävda internationell rätt och utveckla
              internationella institutioner som Brottmålsdomstolen, ICC. Rättsstatens
              principer ska gälla även i det internationella samfundet. Anklagelser
              om brott mot mänskligheten måste prövas, oavsett om förövaren
              heter Gaddafi, al-Assad, Bashir eller Nato. Där andra vill låta
              vapnen tala ska vi tala för en internationell rättsordning.
            </seg>
            <seg n="e2a0336d">
              FN är den centrala aktören för att värna mänskliga rättigheter.
              FN:s säkerhetsråd har ett unikt ansvar att hävda FN-stadgan och
              även att förhindra brott mot mänskligheten. Syrien borde inte
              få bli ännu ett undantag. Här vilar ansvaret tungt på Ryssland
              och Kina för de massiva övergrepp vi dagligen nu bevittnar.
            </seg>
            <seg n="8e922e51">
              Men alla bär vi ett ansvar, en responsibility to protect. Vi
              måste göra vad vi kan för att al-Assad ska lämna. Vi ska bidra
              till att stoppa regimens angrepp på civila och säkra humanitärt
              tillträde. Vi ska göra mer och ha beredskap att agera för en hållbar
              lösning tillsammans med vänner för Syrien, Arabförbundet och andra.
            </seg>
            <seg n="1c43958a">
              Vi har följt det arabiska året, sett människor fredligt demonstrera
              och avsätta härskare och kräva frihet och demokrati. Självklart
              ska Sverige ge dem sitt stöd. Vi ser hur dessa krav alltjämt möts
              med våld i många länder, men ingen ska tvivla på Sveriges hållning:
              Vi står på frihetens och demokratins sida. Det må gälla Tunisien,
              Vitryssland, Jemen, Bahrain, Syrien, Iran eller andra länder.
              Det ska gälla nära och långt borta.
            </seg>
            <seg n="7e0bb30c">
              Herr talman! Om tiden medgav skulle jag nu lyfta kvinnors nyckelroll
              för utveckling, miljö- och klimatfrågorna, nedrustning, Afrikas
              möjligheter, läget i Europa, nordiskt samarbete och Arktis, men
              jag väljer att fokusera.
            </seg>
            <seg n="f84748a3">
              Centerpartiet vill se en hållbar fred i Mellanöstern. Det förutsätter
              två fungerande stater: Israel för israelerna och Palestina för
              palestinierna. När Israel utropade sig som egen stat, utan fredsavtal
              med sina grannar och med oklara gränser, kunde staten nå ett brett
              erkännande, självklart även från Sverige. Centerpartiet bedömer
              att tiden nu är inne att på samma sätt erkänna staten Palestina.
              Under de år som förflutit sedan Osloavtalet slöts har utvecklingen
              medfört att den mark som ockuperades bortom 1967 års gränser slitits
              sönder av nya bosättningar och de facto sökt annekteras av Israel.
            </seg>
            <seg n="b3149601">
              Många, även EU:s rapportör, tvivlar i dag på om utvecklingen
              möjliggör en tvåstatslösning. FN:s särskilde rapportör konstaterar
              att den palestinska myndigheten kommit så långt det är möjligt
              med att konsolidera sin kontroll inom ett område som är ockuperat.
              Vidare påtalas risken för att uppnådda resultat går förlorade
              om den nuvarande utvecklingen består.
            </seg>
            <seg n="81dbadea">
              Av respekt för varje folks självbestämmanderätt, för internationell
              rätt och för att tydliggöra att både israeler och palestinier
              har samma rätt till en egen stat anser vi att fler EU-stater måste
              erkänna Palestina. Palestina är unikt och måste prövas unikt.
              Centerpartiet kommer fortsatt att driva på för att Sverige ska
              visa vägen. För Centerpartiets del är det självklart att Sverige
              ska rösta ja till en begäran att uppgradera Palestinas ställning
              i FN:s generalförsamling med de möjligheter det innebär att också
              söka internationell rätt. Vi är lika tydliga med att stödja den
              icke-våldsväg som valts som att fördöma alla former av terrorhandlingar.
            </seg>
            <seg n="c2a8f533">
              Även med ett brett erkännande för Palestina som stat krävs ett
              fredsavtal mellan Israel och Palestina för att nå gränser som
              är säkra för båda och erkända av alla. För att det ska bli hållbart
              kommer det att krävas svåra beslut från båda parter. Med två stater
              som förhandlar om ett fredsavtal, om landbyten, gränser, flyktingar,
              säkerhet och Jerusalem uppnås ingen enkel fredslösning. Men dagens
              förhandlingsordning har prövats i årtionden utan annat resultat
              än att icke-staten ser sitt tänkta land styckas upp av den part
              man förhandlar fred med den ockuperande staten.
            </seg>
            <seg n="5be1592a">
              Vi vill se ett välmående och av alla erkänt Israel leva i fred
              med sina grannar, ett välmående och erkänt Palestina. Centerpartiet
              vill inte ge upp den drömmen. Vi kommer fortsatt driva på för
              att den ska förverkligas. Vi väljer att vara hoppfulla om framtidsresan,
              herr talman.
            </seg>
            <seg n="99dc384e">
              (Applåder)
            </seg>
          </u>
          <note type="speaker" n="74f6654d">
            Anf. 14 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-5f4cbcbb5ddab481-0" n="63643e7c">
            <seg n="c1d4a676">
              Herr talman! Utrikesministern har här tidigare läst upp den utrikespolitiska
              deklaration som vi kristdemokrater står bakom. Men jag vill på
              de minuter jag har till förfogande ändå lyfta fram några områden
              som är viktiga och aktuella för oss kristdemokrater i utrikespolitiken.
            </seg>
            <seg n="6d45da34">
              Den europeiska gemenskapen står inför stora utmaningar. Flera
              länder har en usel ekonomi. Exemplet Grekland förskräcker. Samtidigt
              vill flera länder komma in i den europeiska gemenskapen, för i
              en globaliserad värld är det bra att stå enad med andra. Nu tas
              flera steg, exempelvis den så kallade europakten, för att stärka
              budgetdisciplinen i EU-ländernas nationella ekonomier. Därmed
              stabiliseras marknaden och EU:s gemensamma ekonomi. Det kommer
              att gynna alla i EU-området, även Sverige.
            </seg>
            <seg n="817421f3">
              Sveriges säkerhetspolitik bygger bland annat på vår solidaritetsförklaring
              inom EU. Det betyder att vi ställer upp för varandra i kris, även
              vid militära hot. Sverige har under året som gått fattat beslut
              om flera internationella insatser såsom Libyen och Afghanistan.
              Vi står fast vid att det krävs ett FN-mandat, men vi kan bidra
              genom EU-, Nato- eller FN-ledda operationer. Vi anser dock att
              Sverige bör bidra i fler FN-ledda insatser än i dag. I dag har
              vi bara 23 personer i sådana insatser. Här bör vi kunna öka bidraget.
            </seg>
            <seg n="d5f812a5">
              Den arabiska våren tog många med förvåning. I början fanns en
              avvaktande hållning med tal om stabilitet. Men folket gav inte
              upp. Folket krävde slut på förtryck, och man var för demokrati
              men också för behovet av sociala reformer i syfte att skapa jobb
              och utveckling. Vi ser nu svårigheter på vägen. I Egypten har
              militärrådet ännu inte lämnat över makten till folket men har
              genomfört fria och demokratiska val. Man har slagit ned demonstranter
              och gjort razzior mot frivilligorganisationer. Kvinnor oroas över
              jämställdheten. Hur ska det gå med Muslimska brödraskapet vid
              makten? Frågorna är många.
            </seg>
            <seg n="85018735">
              Men kristna i Egypten känner oro, särskilt efter attacken i höstas
              där över 30 människor dödades. Samtidigt ser jag i sociala medier
              rapporter om regeringsförhandlingar mellan Muslimska brödraskapet
              och de kristna kopternas ledning. Det är en dubbel bild vi får
              i medierna, och som jag också har fått bekräftad vid kontakter
              med människor inne i Egypten. Jag vill ändå tro att Egypten ska
              fortsätta på den väg som man har startat mot demokrati och utveckling.
              Den största garanten för det är det egyptiska folket självt.
            </seg>
            <seg n="625ff224">
              Herr talman! På flera håll ser vi konflikter och förföljelse
              av kristna. Många kristna drabbas av våld och dödande, och de
              blir måltavlor utifrån olika anledningar. Terrorister riktar ofta
              in sig på kristna helgedomar och kristna som vill utöva sin religion
              i fred och frihet. Vi måste garantera att denna grundläggande
              rättighet skyddas. Vi har ett ansvar att uttrycka vårt stöd för
              alla som drabbas av religionsförtryck eller förföljelse.
            </seg>
            <seg n="281ef5af">
              Herr talman! Egypten spelar en viktig roll för freden i Mellanöstern.
              Fredsavtalet mellan Egypten och Israel är av stor vikt att värna.
              Israels utsatta position i området, och i det läge som råder,
              gör att världssamfundet nu måste ge Israel de säkerhetsgarantier
              som krävs för att de på ett konstruktivt sätt ska kunna bidra
              i fredssamtalen med palestinierna. Palestinierna måste å andra
              sidan ges ett hopp om en framtid med en egen stat sida vid sida
              med ett erkänt Israel. Båda parter kan inte vara annat än vinnare
              om ett fredsavtal finns på plats inom en snar framtid. Låt oss
              hoppas på det.
            </seg>
            <seg n="c1ed19dc">
              Herr talman! I Syrien är läget mycket allvarligt. Vi som följer
              nyheter via sociala medier får varje dag fruktansvärda videoklipp
              oss till handa. Våld, tortyr och beskjutning av civila är tydliga
              tecken på den respektlöshet som Bashar Assad visar mot sin egen
              befolkning. Kinas och Rysslands veto i FN:s säkerhetsråd ger Assad
              legitimitet att fortsätta som om inget hade hänt. Nu krävs att
              världssamfundet enas i FN:s generalförsamling eller på annat sätt
              för att fatta beslut till skydd för civilbefolkningen i Syrien
              och få Assad att avgå.
            </seg>
            <seg n="c2720212">
              Herr talman! Det har blivit allt farligare att vara journalist
              runt om i världen. I juli förra året tillfångatogs på oklara grunder
              två svenska journalister i Etiopien Johan Persson och Martin Schibbye.
              De fängslades och har nyligen dömts till elva års fängelse. De
              togs till fånga när de försökte ta sig in i Ogadenprovinsen för
              att undersöka människorättsläget där. Det var bland annat efter
              att de hört vittnesmål i flyktinglägret Dadaab i Kenya om situationen
              i Ogaden. De ville mer. De skulle göra ett journalistiskt uppdrag
              och ingenting annat. Sedan vet vi hur det gick. Nu är de i ett
              fängelse utanför Addis Abeba, och varje dag är en risk. Det är
              lätt att få sjukdomar under sådana tuffa förhållanden, och vi
              får nu bara hoppas på deras frigivning.
            </seg>
            <seg n="6ffd6666">
              Situationen för journalister i dag världen över är på många håll
              bedrövlig. Det är en fara att skriva och vara journalist i dag.
              Där måste vi stå upp för FN:s deklaration att man har rätt att
              söka information över gränserna.
            </seg>
            <seg n="4e1f3944">
              Det finns hoppfulla tecken. Sociala medier bryter igenom bruset
              där medierna censureras i övrigt.
            </seg>
            <seg n="9339f65d">
              Herr talman! Vi har stora utmaningar kvar på olika områden i
              utrikespolitiken, och vi får aldrig ge upp kampen för mänskliga
              fri- och rättigheter.
            </seg>
          </u>
          <note type="speaker" n="588f838f">
            Anf. 15 Utrikesminister CARL BILDT (M):
          </note>
          <u who="unknown" xml:id="i-34cfed97c8abff70-2" n="b54aa712">
            <seg n="54649681">
              Herr talman! Jag ska vara kortfattad och försöka hinna med allt
              på två minuter.
            </seg>
            <seg n="d7ee80d3">
              Jag tror att det var Urban Ahlin som sade angående de höga betyg
              som Sverige har fått att det beror på Gunilla Carlsson. Så är
              det. Att Sverige får höga vitsord för sitt agerande på den internationella
              arenan beror på Fredrik Reinfeldt, Gunilla Carlsson, Birgitta
              Ohlsson, Lena Ek, och det berodde på Andreas Carlgren, och det
              beror på Sten Tolgfors, och ibland kanske till och med jag finns
              med i sammanhanget. Men det är Sveriges regering som får de höga
              vitsorden, och det är bra att Urban bekräftar detta.
            </seg>
            <seg n="ac18dd72">
              Jag ska därefter gå över till erkännandefrågan som vi har diskuterat
              mest, och det är den svåraste. Låt oss vara tydliga med detta.
              Det förefaller av Urban Ahlins senaste inlägg som att vi är eniga
              om att det är de tre kriterierna som gäller den klassiska svenska
              erkännandepolitiken sedan decennier tillbaka. Då gäller det tolkningen
              av det tredje kriteriet: Har den palestinska administrationen
              kontroll över det palestinska territoriet eller ej? Det säger
              Urban Ahlin att de har. Då säger jag: Banalisera inte ockupationens
              brutala realitet. Jag skulle önska att de hade det, och jag skulle
              önska att vi var där. Men tyvärr är så inte fallet. Se på bosättningspolitiken.
              Se på den makt som den israeliska armén har. Se på övergreppen
              mot människorna där. Tyvärr är vi inte där och har en palestinsk
              stat som har kontroll över sitt territorium. Jag hoppas att vi
              kommer dit.
            </seg>
            <seg n="3acea943">
              Vi ska arbeta med all vår kraft för att detta ska bli möjligt
              också för att ge fred till Israel. Den dag för att ansluta till
              det socialdemokratiska papperet vi kommer dithän att det ligger
              ett förslag på bordet i FN:s generalförsamling om fullt medlemskap
              för Palestina i FN kommer vi med glädje och styrka att rösta ja
              i full enighet i denna riksdag.
            </seg>
          </u>
          <note type="speaker" n="8eea756c">
            Anf. 16 URBAN AHLIN (S):
          </note>
          <u who="urban_ahlin_9ad123" xml:id="i-c4a4049f779d4f14-2" n="195934cb">
            <seg n="894d964d">
              Herr talman! Det är lite grann så att man längtar efter att Jan
              Björklund ska komma hem och reda ut vad regeringens position egentligen
              är när vice statsministern hela tiden har sagt att det måste till
              ett fredsavtal innan vi kan erkänna staten Palestina och Carl
              Bildt nu så redigt redovisar att det som vanligt är de tre gamla
              folkrättsliga kriterierna som gäller. Vi kan gärna ha en diskussion
              om vilka kriterier som är uppfyllda eller inte. Jag har bara noterat
              att det finns en majoritet bland partierna i Sveriges riksdag
              som tycker att de är uppfyllda. Vi har stöd av folkrättsliga professorer,
              och dessutom har över 130 andra länder tyckt likadant. Det är
              alltså Carl Bildt som är marginaliserad i sin åsikt.
            </seg>
            <seg n="6209e89b">
              Men jag tycker att det ska bli intressant att höra Jan Björklund
              när han kommer hem reda ut vad det egentligen är som han har sagt.
              Även Fredrik Malm försöker nu vrida om hela historien och säga
              att det handlar om någonting annat. Sanningen är att Jan Björklund
              har sagt att det måste till ett fredsavtal innan Sverige kan erkänna
              staten Palestina. Allt annat är historieförfalskningar.
            </seg>
            <seg n="ad5e2da9">
              Jag är glad över den positionsförflyttning som regeringen i dag
              har gjort i denna kammare. Det är bra.
            </seg>
            <seg n="80099227">
              Jag vill ge beröm till Kerstin Lundgren för hennes tydliga ställningstagande
              gällande hur det faktiskt ser ut där en stat äts upp av den andra
              och att det måste upphöra.
            </seg>
            <seg n="080df0c0">
              Jag är också mycket glad över Hans Lindes inlägg om arbetstagarnas
              rättigheter och kvinnornas rättigheter och så vidare. Jag tycker
              att han gjorde detta på ett alldeles föredömligt sätt.
            </seg>
            <seg n="4e949338">
              Jag är också mycket glad över Bodil Ceballos senaste inlägg om
              den kontraproduktiva politik som Europeiska unionen har haft mot
              Nordafrika under en lång tid. Kom ihåg att det förra året sattes
              ett fruktansvärt rekord. 1 500 människor dog i Medelhavet när
              de försökte ta sig från hopplöshetens strand till Europas strand.
              Medelhavet är Europas Rio Grande. Vi får inte glömma bort att
              den enda hållbara lösningen på detta är att vi får en inkomstfördelning
              som ser annorlunda ut. Vi måste underlätta för handel i Nordafrika.
              Vi måste sluta med exportsubventioner och importrestriktioner.
              Vi måste se till att länderna i Nordafrika kan få ekonomisk tillväxt,
              framtidshopp och sysselsättning. Det är det enda sättet att lyckas
              med den arabiska våren så att de nordafrikanska länderna kan bli
              demokratiska och få lugn och ordning. Där har vi ett viktigt uppdrag
              att göra. Tyvärr har vi varit för kontraproduktiva alldeles för
              länge.
            </seg>
            <seg n="02980f3e">
              Jag tackar för dagens debatt.
            </seg>
          </u>
          <note type="speaker" n="7428e662">
            Anf. 17 BODIL CEBALLOS (MP):
          </note>
          <u who="bodil_ceballos_9366f3" xml:id="i-03511b3767b487fd-2" n="333821f7">
            <seg n="30b2a151">
              Herr talman! Jag har tidigare talat om inkonsekvens och dubbelmoral.
              Men den allra största dubbelmoralen ser vi när det gäller den
              svenska vapenexporten. Den har ökat med mer än 350 procent de
              senaste tio åren, och Sverige är i dag det land som per capita
              säljer mest vapen i världen. Det är för mig obegripligt att man
              med den ena handen främjar export av vapen som är till för att
              döda och motarbetar klustervapenkonventionen, som tack och lov
              nu ändå kommer att träda i kraft, och med den andra handen verkar
              för ett europeiskt fredsinstitut som utrikesministern talade om.
              Det stora antalet vapen som är i omlopp i världen främjar inte
              fred.
            </seg>
            <seg n="5819ddf6">
              Vapenindustrin i Sverige omsätter årligen omkring 14 miljarder
              kronor. Den har 30 000 anställda som skulle kunna hamna i arbetslöshet
              om vapenexporten minskar; jag antar att det är där skon klämmer.
            </seg>
            <seg n="4372a436">
              Miljöpartiets recept för minskad vapenexport utan samtidig förlust
              av arbetstillfällen är att ställa om produktionen till produkter
              för fredliga ändamål, till produkter som vi har användning för
              och som människor uppfattar på ett positivt sätt.
            </seg>
            <seg n="ea94b2dd">
              Enligt opinionsundersökningar som gjorts är en majoritet av medborgarna
              mot vapenexport. Vi och världen behöver till exempel snabba tåg
              som klarar både vintrar och varma somrar. Vi behöver utveckla
              miljötekniken och alternativa energislag. För ett säkert Sverige
              behöver vi rusta oss för de icke-militära hoten, såsom översvämningar,
              cyberhot med mera.
            </seg>
            <seg n="f24000b9">
              Om vi utgår från en breddad säkerhetspolitik med människors säkerhet
              i centrum och den nu allt oftare uttalade uppfattningen att det
              handlar om att skydda våra flöden är den bästa försvarsindustri
              Sverige kan förfoga över den som säkrar inhemskt producerad ren
              energi och som säkrar vår infrastruktur mot översvämningar och
              ras, mot elavbrott och mot cyberattacker.
            </seg>
            <seg n="37c43700">
              Vi behöver ett försvar mot de hot som är reella för människor
              i stället för ett försvar mot en militär invasion som ingen tror
              ska komma. Vi behöver en politik som är konsekvent. Vi behöver
              moral i utrikespolitiken men absolut inte inkonsekvens och dubbelmoral!
            </seg>
          </u>
          <note type="speaker" n="46015e34">
            Anf. 18 JULIA KRONLID (SD):
          </note>
          <u who="julia_kronlid_4ece83" xml:id="i-0fe502c1bb018dd8-2" n="59188d7f">
            <seg n="27cfec93">
              Herr talman! Beträffande demokrati och yttrandefrihet vill jag
              påtala att OSSE:s rapporter om valfusk vid parlamentsvalet i Ryssland
              och det sätt på vilket oppositionen där motverkades är oroande
              och något som vi bör påtala i vårt samarbete med Ryssland.
            </seg>
            <seg n="230ae023">
              I detta sammanhang vill jag säga att även jag upplever ett mått
              av dubbelmoral i denna kammare. Just dubbelmoral är ju ett populärt
              tema i dag detta även hos Hans Linde som gärna pekar på dubbelmoral
              hos regeringen.
            </seg>
            <seg n="bd8833f5">
              Det jag vill ha sagt är att många här är snabba med att påtala
              brister när det gäller demokrati och yttrandefrihet i andra länder,
              vilket vi ska göra, och med att påtala brister avseende oppositionens
              möjligheter att verka på rättvisa grunder.
            </seg>
            <seg n="8ff144f7">
              Men när det gäller saker som händer i Sverige att människor blir
              diskriminerade på grund av politisk hemvist i fackförbund och
              på arbetsplatser samt när det gäller det våld mot politiker som
              pågår här ser jag inte många starka reaktioner från övriga politiker
              i denna kammare.
            </seg>
            <seg n="69c9f01b">
              Herr talman! Jag vill avsluta med att säga att Sverigedemokraterna
              ser vikten av samarbete med FN och Europarådet för mänskliga rättigheter
              och demokrati i andra länder. Däremot är det olyckligt att Sveriges
              egen utrikespolitik alltmer urholkas och tas över av EU:s gemensamma
              utrikes- och säkerhetspolitik där Sveriges inflytande är mycket
              begränsat.
            </seg>
            <seg n="40b967d3">
              Vi i Sverigedemokraterna har reagerat när övriga i utrikesutskottet
              uttryckt att EU:s utrikespolitik är Sveriges utrikespolitik. Om
              nu bara EU bestämmer kan man undra varför vi över huvud taget
              har en utrikespolitisk debatt i Sveriges riksdag.
            </seg>
            <seg n="ebbfa894">
              Sveriges utrikespolitik är viktig. Sverigedemokraterna vill verka
              för en värld med fria, demokratiska och självbestämmande stater
              där grundläggande mänskliga rättigheter respekteras.
            </seg>
          </u>
          <note type="speaker" n="32c0c676">
            Anf. 19 HANS LINDE (V):
          </note>
          <u who="hans_linde_abeaba" xml:id="i-b36acc321fbb5633-1" n="ff85f525">
            <seg n="6c0052c9">
              Herr talman! En utrikespolitisk debatt är lite av årets höjdpunkt
              för oss som brinner för de internationella frågorna. Men efter
              att under 40 långa minuter ha lyssnat på Carl Bildt börjar jag
              undra vad som egentligen är poängen med att den borgerliga regeringen
              presenterar en utrikespolitisk deklaration när man inte verkar
              vara så intresserad av att bedriva någon utrikespolitik över huvud
              taget.
            </seg>
            <seg n="ca672bd2">
              Det har varit 40 långa minuter av allmänna omvärldsbeskrivningar
              och positivt värdeladdade floskler. Jag avundas inte de journalister
              som står utanför denna sal. Vad ska de skriva om? Vad ska de rapportera
              om på kvällsnyheterna?
            </seg>
            <seg n="60504dde">
              Var finns idéerna om hur Sverige ska kunna agera för att världen
              ska bli lite mer rättvis, lite mer jämställd och lite mer demokratisk?
              Och hur är det egentligen? Vill den borgerliga regeringen erkänna
              Palestina ja eller nej? Vilka ytterligare sanktioner vill man
              egentligen se gentemot Syrien?
            </seg>
            <seg n="d199794d">
              Hitintills har den borgerliga regeringen sagt nej till sanktioner
              som inneburit att svenska ekonomiska intressen hotats.
            </seg>
            <seg n="10f52499">
              Det har här talats om betygsättning av den borgerliga regeringens
              utrikespolitik.
            </seg>
            <seg n="157eadef">
              Jag undrar vilket betyg folket i Nordafrika och i Mellanöstern
              hade satt på Carl Bildt och övriga i regeringen om de hade haft
              möjlighet att göra det.
            </seg>
            <seg n="071a02b9">
              Jag undrar vilket betyg de oppositionella i Iran sätter på den
              här regeringen som fortsätter att avvisa oppositionella och öppet
              homosexuella tillbaka till förtrycket i Iran.
            </seg>
            <seg n="fb569d4d">
              Jag undrar vad de kämpande aktivisterna i Bahrain säger om att
              den borgerliga regeringen fortsätter att exportera vapen till
              förtryckarregimen.
            </seg>
            <seg n="608dec00">
              Jag undrar vad det palestinska folket säger om att vi har en
              borgerlig regering som allierade sig med de mest fanatiska Israelanhängarna
              i FN och sade nej till ett palestinskt medlemskap i Unesco.
            </seg>
            <seg n="6032481c">
              Jag undrar vad det syriska folket säger om att Sverige har en
              handelsminister som äter älg på Arvfurstens palats tillsammans
              med Syriens vice premiärminister.
            </seg>
            <seg n="d9bb90a6">
              Nej, hade det varit så att befolkningen i Nordafrika och i Mellanöstern
              hade fått möjlighet att sätta betyg på den här regeringens utrikespolitik
              hade det är jag övertygad om Carl Bildt ögonblickligen kommit
              ut som betygsmotståndare.
            </seg>
          </u>
          <note type="speaker" n="1cbe3439">
            Anf. 20 FREDRIK MALM (FP):
          </note>
          <u who="unknown" xml:id="i-34cfed97c8abff70-3" n="b54aa712">
            <seg n="f2953888">
              Herr talman! Jag tror att snudd på alla här är överens i fråga
              om att vilja se en palestinsk stat. Vad som är viktigt för mig
              och Folkpartiet, för oss liberaler, är att den palestinska staten
              också överlever dagen därpå.
            </seg>
            <seg n="0599f419">
              I slutändan kommer det att krävas ett fredsavtal där parterna
              löser frågan även på plats. Man kan inte votera fram en fred i
              FN:s generalförsamling. Hur mycket man än vill och hur engagerade
              vi än är kommer det i slutändan att krävas ett fredsavtal för
              att en palestinsk stat också ska kunna överleva dagen därpå.
            </seg>
            <seg n="0ba1b058">
              Herr talman! Avslutningsvis: Jag är inte född i Sverige därför
              att jag är extra stark, smart eller snygg. Jag är född i Sverige
              därför att jag är lyckligt lottad. Jag har haft turen att födas
              i ett land med frihet och demokrati.
            </seg>
            <seg n="fac13996">
              Det förpliktar oss att ställa upp för de människor som inte är
              riktigt lika lyckligt lottade, människor som föds i krigszoner,
              som föds i länder med diktatur och förtryck eller som föds i stater
              där regimen i dag som är fallet i Syrien beskjuter människor med
              bomber och granater.
            </seg>
            <seg n="ea373df6">
              Vi måste stå upp för en human flyktingpolitik i Europa; detta
              är väldigt viktigt. Vi i Sverige måste stå upp också för de människor
              som i dag lever i Europa. Många människor i Grekland är drabbade.
              Det är väldigt mycket fokus på banker, men det finns ett antal
              miljoner greker européer, människor som i dag har det ganska tufft
              och ganska kärvt.
            </seg>
            <seg n="2812204d">
              Om det europeiska projektet inte förmår att resa sig igen och
              bli ett starkt demokratiskt projekt försvagas hela den fria världen.
              Vi ser nu hur Alliansen vädrar morgonluft. Det är Tories och det
              är Timo. Det är Jonas och det är Jimmie. Vi ska inte låta dem
              vinna. Nu är det viktigt att alla vänner av ett europeiskt samarbete
              förmår att värna detta projekt, förmår att stå upp för att Europas
              morgondag ska vara ljusare än det är i dag, i tider av kris och
              elände, i Europa.
            </seg>
          </u>
          <note type="speaker" n="a0f3b762">
            Anf. 21 KERSTIN LUNDGREN (C):
          </note>
          <u who="kerstin_lundgren_567b92" xml:id="i-58d1d71ea17fb4ea-1" n="2d83666c">
            <seg n="b83bc86e">
              Herr talman! Centerpartiet arbetar för att Sveriges utrikespolitik
              ska syfta till hållbar utveckling. År 2012 är det, som utrikesministern
              nämnde, 40 år sedan Helsingforsskonferensen, och det är 20 år
              sedan Riokonferensen om miljö och hållbar utveckling.
            </seg>
            <seg n="dc8a8644">
              Centerpartiet är berett att ta ett stort ansvar för att forma
              lösningar som inte ökar kampen om livsmedel, knappa råvaror, dricksvatten
              och mark, som inte ökar spänningar mellan länder och som inte
              ökar flyktingströmmar och konflikter.
            </seg>
            <seg n="ab8fc8b4">
              Vi talar ofta om terrorism och om kalla krigets spöken men alltför
              sällan om klimatfrågorna som det nya säkerhetspolitiska hotet.
              Här behövs ett uppvaknande. Vi står inför behov av breda globala
              lösningar. Från vår sida är vi beredda att bidra.
            </seg>
            <seg n="398c4c75">
              Sveriges bistånd ska också ses i det sammanhanget. Från svensk
              sida har vi en stor biståndsbudget, och vi är stolta över att
              kunna hålla fast vid 1 procent av bni. Vi har fokus på klimat
              och miljö, demokrati och yttrandefrihet samt jämställdhet. Det
              handlar om nyckelområden för att nå en hållbar utveckling. Det
              är områden som kräver rätt mycket möten mellan människor som kräver
              rätt mycket prat. Det är dock områden som på lång sikt kommer
              att förändra. Det ser vi inte minst i Nordafrika.
            </seg>
            <seg n="8747952d">
              Herr talman! Ett parti har, tycker jag, tydligt sökt en isolationistisk
              väg Sverigedemokraterna. De försöker placera Sverige i en bur
              och stänga grinden. Jag hoppas och tror att det inte blir Sveriges
              väg framåt, och jag ska arbeta hårt för att så inte blir fallet.
            </seg>
            <seg n="a14284e2">
              Med detta, herr talman, säger jag tack för debatten. Nu ska jag
              alldeles snart ägna mig åt Ungern och för Europarådets räkning
              granska just vart de är på väg.
            </seg>
          </u>
          <note type="speaker" n="6c638ce4">
            Anf. 22 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-5f4cbcbb5ddab481-1" n="63643e7c">
            <seg n="212f455c">
              Herr talman! Jag skulle vilja säga några ord om biståndet, då
              det har debatterats en del på sistone. Vi kristdemokrater tror
              på ett starkt bistånd. Enprocentsmålet ligger fast. Vi anser att
              vi har råd med solidaritet. Men vi tror också att om vi stärker
              mänskliga rättigheter får det på sikt säkerhetspolitiska effekter
              och inverkan på utveckling, fred och frihet.
            </seg>
            <seg n="054509c3">
              Vi har utmaningar i biståndet, och vi har behov av reformer.
              Sida har genomgått en stor förändring. FN har också reformerats
              och påbörjat ett nytt arbetssätt med ökad samverkan mellan olika
              organisationer ute i fält. EU tar nu nya tag för att reformera
              och förnya biståndet, och det är bra. Där har särskilt det så
              kallade budgetstödet kommit i fokus. Vi vill naturligtvis inte
              skicka pengar direkt in i korrupta ledares statskassor, men samtidigt
              har budgetstödet på många håll just gett möjlighet att ställa
              krav på exempelvis bekämpning av korruption. OECD:s organ Dac
              menar att budgetstödet ofta har mer fördelar än nackdelar. Självklart
              ska vi ifrågasätta varje biståndskrona, men vi kanske inte helt
              ska kasta ut barnet med badvattnet.
            </seg>
            <seg n="eb828ab7">
              Herr talman! Millenniemålen har varit betydelsefulla, och vi
              ser nu framgångar bland annat genom vårt bistånd via FN-organ
              och även via det civila samhället. Fler barn går i skola, och
              barna- och mödradödligheten minskar. aidssjuka får mediciner,
              och vaccinationsprogram minskar dödsfall i sjukdomar som mässling.
              Malaria bekämpas på ett effektivt sätt.
            </seg>
            <seg n="9f256ad7">
              Sverige kan och ska ha ett bistånd som gör skillnad hos den enskilde
              och som bekämpar fattigdom. Sverige förmedlar via alla medarbetare
              i biståndet viktiga värden som efterfrågas och som vi ska svara
              upp mot. Vi har råd att satsa solidariskt. Låt inte Sveriges röst
              tystna i världen! Biståndet är en väg att nå ut med dialog och
              samförstånd.
            </seg>
          </u>
          <note type="speaker" n="a3cbe59f">
            Anf. 23 KARIN ENSTRÖM (M):
          </note>
          <u who="karin_enstrom_99ddb6" xml:id="i-34cfed97c8abff70-4" n="cfc96cf3">
            <seg n="ea16456c">
              Herr talman! Vi står inför stora utrikespolitiska utmaningar,
              både här i Sverige och i Europa. Det sker snabba och genomgripande
              förändringar både inom EU och utanför dess gränser. Jag ska i
              dag främst uppehålla mig vid två av dessa utmaningar. Det ena
              gäller utmaningen för EU:s gemensamma utrikespolitik, och det
              andra gäller konsekvenserna av den arabiska våren.
            </seg>
            <seg n="b1a5bcf0">
              Utrikesministern brukar säga att regeringen arbetar för ett starkare
              Sverige i Europa och en starkare europeisk röst i världen. Jag
              delar denna målsättning fullt ut, men för att vi ska kunna uppnå
              målet om ett starkare Sverige i Europa krävs dels ett starkt stöd
              här hemma för den politik vi för, dels ett stort svenskt inflytande
              inom EU. Jag uppfattar att vi faktiskt har lyckats väl i båda
              dessa avseenden, och det är jag inte ensam om.
            </seg>
            <seg n="8049e2b8">
              Enligt rapporten Transatlantic Trends , som publicerades i oktober
              förra året och som innefattar opinionsmätningar i tolv europeiska
              länder och USA, var Sverige det land där befolkningen hade i särklass
              störst förtroende för den förda utrikespolitiken. Närmare tre
              fjärdedelar av svenskarna känner enligt rapporten stort förtroende
              för vår utrikespolitik. Mätningen visar glädjande nog att det
              också finns en stark vilja bland svenskarna att stärka EU:s utrikespolitik,
              inte minst när det kommer till främjande av demokrati och mänskliga
              rättigheter.
            </seg>
            <seg n="7f39e1c5">
              Också när det kommer till Sveriges inflytande inom den gemensamma
              utrikespolitiken i EU finns det anledning att vara nöjd. Den rapport
              som har nämnts här flera gånger tidigare i dag det är European
              Council on Foreign Relations som har presenterat en utvärdering
              av EU:s utrikespolitik visar att Sverige, som egentligen bara
              är den fjortonde största befolkningen inom EU och har den åttonde
              största ekonomin, hamnar på fjärde plats när det gäller att ha
              inflytande och visa ledarskap i den gemensamma utrikespolitiken
              i EU. Detta är bra för Sverige, och det är bra för Europa.
            </seg>
            <seg n="05eda359">
              När det kommer till den andra halvan av målsättningen, nämligen
              den om en starkare europeisk röst i världen, finns det dock anledning
              att känna oro. Den djupa ekonomiska krisen har tagit kraft, styrka
              och energi från unionens möjligheter att genomföra och genomdriva
              en god utrikespolitik. Det minskar också unionens attraktionskraft
              i världen. Många medlemsländer har tvingats dra ned på både biståndsbudgetar
              och försvarsbudgetar. Detta påverkar så klart också handlingskraften
              för EU. EU:s röst i världen har utan tvekan försvagats av den
              ekonomiska krisen.
            </seg>
            <seg n="ec6a5788">
              Herr talman! Jag vill därför ta upp tre punkter som är centrala
              för att EU:s röst i världen ska kunna stärkas. För det första
              måste EU och medlemsländerna föra en ekonomisk politik som både
              klarar av att lösa akuta kriser och främjar långsiktig, positiv
              ekonomisk konkurrenskraft. Hur väl EU nu återhämtar sig från krisen
              och vilka steg som tas för att stärka unionens långsiktiga ekonomiska
              konkurrenskraft kommer att påverka EU:s roll i världen under lång
              tid framöver.
            </seg>
            <seg n="bf5e982e">
              För det andra är det viktigt att slå vakt om ett öppet EU. Det
              handlar om att EU ska arbeta för mer frihandel och vara villigt
              att öppna upp både för fler medlemsländer och för en större arbetskraftsinvandring.
              Jag vill särskilt lyfta fram hur viktigt det är att medlemskapsförhandlingarna
              med de länder som nu är aktuella kan fortsätta, och inte minst
              att medlemskapsförhandlingarna med Turkiet får ny kraft. Turkiet
              har den starkaste ekonomiska utvecklingen i Europa med en tillväxt
              på omkring 10 procent. Det är kanske det land i vår del av världen
              som har bäst förutsättningar för att främja en positiv utveckling
              i Nordafrika, med de kontakter och den historia man har.
            </seg>
            <seg n="af28e89d">
              Medlemskapsförhandlingar med EU är också det bästa instrumentet
              för att stärka de mänskliga rättigheterna i Turkiet, och det behövs.
              Det strategiska värdet av ett turkiskt EU-medlemskap har nog inte
              varit tydligare än det är i dag. Det handlar också om att värna
              ett öppet Europa genom att stärka det östliga partnerskapet. Alla
              länder som ingår där bör kunna få ha ett EU-medlemskapsperspektiv
              om de vill och förmår leva upp till kraven.
            </seg>
            <seg n="708bbde8">
              För det tredje behöver vi ett starkare transatlantiskt samarbete
              för att vara bättre rustade för de omställningar och maktförskjutningar
              vi ser i världen. Trots att Europa och USA av olika skäl för närvarande
              främst är inåtblickande behöver vi stärka och vitalisera samarbetet,
              bland annat genom att upprätta ett transatlantiskt frihandelsavtal.
              Det handlar om att arbeta tillsammans för att reformera de internationella
              institutionerna, verka för en hållbar energiproduktion och hindra
              spridning av massförstörelsevapen.
            </seg>
            <seg n="6cb5ad7d">
              Herr talman! Jag vill avslutningsvis ta upp den arabiska våren,
              då det kanske är den viktigaste händelsen i den internationella
              politiken sedan Berlinmurens fall. Vi upprörs alla av de fruktansvärda
              övergrepp som Assadregimen genomför i Syrien mot människor som
              står upp mot förtryck och repression. Samtidigt har vi inom loppet
              av ett år sett diktaturer falla, och fria val har kunnat genomföras
              i såväl Egypten som Tunisien. Också i andra länder har demokratiska
              reformer påbörjats.
            </seg>
            <seg n="6180eb16">
              Det är utan tvekan en lång, krävande och besvärlig process som
              ligger framför människorna i dessa länder. Jag är dock övertygad
              om att utfallet av den arabiska våren kommer att leda till någonting
              mycket bättre. Det är för att människor själva har försökt ta
              makten över sina egna liv och sin egen tillvaro. Kraften i detta
              är det som avgör om man kommer att lyckas.
            </seg>
          </u>
          <note type="speaker" n="53d28f3d">
            Anf. 24 CARINA HÄGG (S):
          </note>
          <u who="carina_hagg_00384c" xml:id="i-d7733929ab084631-0" n="3317d9e8">
            <seg n="2c298f21">
              Herr talman! Allt som händer i världen påverkar alla och angår
              alla. Framtiden är mer än någonsin en gemensam angelägenhet, vare
              sig man vill eller inte. Jag vill.
            </seg>
            <seg n="a0fb1d1a">
              Medan regeringen presenterar och kommenterar politiken driver
              Socialdemokraterna på. Det handlar inte om att stödja det ena
              eller det andra, sade utrikesminister Bildt, medan jag åkte till
              Kairo och Tahrirtorget för att visa mitt stöd för demonstranterna.
              Regeringen och EU begick ett historiskt misstag som vägrade att
              stå upp för inte bara gemensamma värden utan också grundläggande
              värden som demokrati och mänskliga rättigheter.
            </seg>
            <seg n="45a3e538">
              I Turkiet gavs nyligen omdömet: EU befinner sig i koma.
            </seg>
            <seg n="4eff8d76">
              Får vi i dag svar på hur regeringen ska bidra till EU:s strategi
              för Sahelregionen? Sahel, och det inkluderar Maghreb, lider av
              brist på demokrati och respekt för mänskliga rättigheter och står
              inför humanitära utmaningar och utvecklingsutmaningar. Vapen och
              organiserad kriminalitet kan lätt ta sig över porösa gränser.
              Grannländerna har att själva samverka för kapacitetsuppbyggnad
              och säkerhet.
            </seg>
            <seg n="b02a6158">
              I går greps min lilla kusin, skriver facebookvännen från Mauretanien,
              och ser i dag inga förutsättningar för ett fritt och rättvist
              val i mars. Den nordafrikanska våren har också satt fokus på våra
              grannars grannar, män och kvinnor. Men den som feministvägrar
              här hemma ser heller inte maktstrukturerna utomlands. Då kan man
              göra som regeringen, som sedan 2006 har skurit ned sitt stöd till
              SRHR som motverkar mödradödlighet ett viktigt område säger regeringen
              själv eller åtminstone sagt sig prioritera.
            </seg>
            <seg n="7ac0d1c0">
              Herr talman! Först skulle biståndet göras om till ett påskris,
              sade regeringen inför höjda ögonbryn. Nu vill biståndsministern
              ha action i stället för samtal. 2011 samlades på Palmecentret
              den syriska oppositionen, och nyligen kunde företrädare för Irans
              opposition samlas i Helsingfors med Palmecentret som värd. Vi
              ska välkomna arrangemang av detta slag. Jag hävdar att demokrati
              byggs med demokrati, och där har samtalet en given plats. Självfallet
              ska Sverige stödja det civila samhället. Samtidigt utesluter jag
              inte en kritisk dialog med företrädare för regimen.
            </seg>
            <seg n="01d1390b">
              Herr talman! Jag välkomnar att Martin Schibbye och Johan Persson
              nämns i utrikesdeklarationen. Jag ser ett hopp om att se dem benådade,
              och välkomnar också att frisläppandet av Dawit Isaak nämns. Men
              som utrikesminister har Carl Bildt närmast demonstrativt visat
              ett ointresse för Afrika, och Afrikas horn utgör inget undantag.
              Ändå har nyhetsinslagen sedan mitten av 2011 dominerats av svälten
              på Afrikas horn. I Etiopien, Somalia och Kenya beräknas omkring
              4 miljoner människor varje dag vara i akut nöd. Brist på mat och
              lokal svält är normalt i Etiopien som många gånger haft behov
              av nödleveranser, som efter den stora katastrofen 1984. I Kenya
              finns resurser. Problemet är att de styrande är ointresserade
              av dem som bor i fattiga områden med halvnomadiserad befolkning.
              De svältande i Etiopien och Kenya har stannat i sina länder, även
              denna gång. Centrum för svälten är Somalia. Somalias hungrande
              fick mycket lite hjälp inne i landet. De flydde till huvudstaden
              och till Etiopien och Kenya. Det är resultatet av den flykten
              som uppmärksammats. Utan Somalia hade vi förmodligen hört mycket
              lite om krisen på Afrikas horn. IDP-lägren i Mogadishu ses som
              osäkra, även om läget har förbättrats. Ska flyktingarna tvingas
              tillbaka från Kenya? Till vad? Al-Qaida, AQAP i Jemen, AQIM i
              Maghreb eller al-Shabab i Somalia innebär förtryck och terror
              som drabbar kvinnor dubbelt hårt.
            </seg>
            <seg n="5112fea4">
              Läget har nu stabiliserats, men miljoner människor är fortsatt
              hotade av hungersnöd. Upp till 100 000 kan redan ha dött. Torkan
              anges nästan ryggmärgsmässigt som en förklaring till svälten,
              men det är inte ödesbundet att torka ska leda till svält. Det
              handlar om människors prioriteringar och ageranden. Två faktorer
              är överordnade: bristen på fred och demokrati samt regionala spänningar
              och konflikter.
            </seg>
            <seg n="e0df75c3">
              I Sverige finns nästan 40 000 somalier som noga följer utvecklingen.
              De är en resurs för vårt engagemang. Jag välkomnar att EU har
              tillsatt en särskild representant, men inför mötet i London nu
              i februari är det intressant att veta vad som är regeringens ståndpunkt.
              Jag tycker att det är bra om representanter från Somaliland kan
              delta.
            </seg>
            <seg n="c28f0df4">
              Vi fortsätter att hävda vikten av att se Afrikas horns svårigheter
              och möjligheter i ett sammanhang och har även fått stöd för det
              synsättet inom EU-kretsen.
            </seg>
            <seg n="b8f69181">
              FN:s säkerhetsråd bör stärka sitt engagemang. Vill omvärlden
              se ett fortsatt Amisom är ett starkt stöd nödvändigt. Men Somalias
              regering saknar i dag, 20 år sedan staten föll ihop, inte förvånande,
              kapacitet att genomföra sina beslut.
            </seg>
            <seg n="ee3aafcd">
              Principiellt har jag invändningar mot en klankvoterad mandatfördelning.
              När övergångslösningar ska övergå till en varaktig konstitution
              i Somalia bör detta beaktas.
            </seg>
            <seg n="207ba35b">
              Vi vill följa upp rådsslutsatserna från 2009 för att ta till
              vara diasporans eget engagemang och följa upp hur slutsatserna
              implementerats.
            </seg>
            <seg n="78e61ab9">
              Det är dags att se Djibouti och också IGAD:s centrum som något
              mer än en flottbas och att se vilka som delar ansvaret med regimen.
            </seg>
            <seg n="20a4e312">
              Hur ska den civila insats som är tänkt att stärka de maritima
              kapaciteterna i regionen utformas? Vi vet att Sverige tidigare
              haft en viktig roll i regionen men har tappat i engagemang och
              därmed inflytande. Samtidigt kan engagemanget för Afrikas horn
              återskapas med initiativ som ett regionalt toppmöte med EU för
              Afrikas horn. Socialdemokraterna vill att Sverige ska återta en
              roll för Afrikas horn.
            </seg>
            <seg n="9a5167e1">
              Jag hade också förväntat mig ett svar på hur man ser på slutrapporten
              från Margot Wallströms FN-uppdrag. Nu finns rapporten, och nu
              vill jag höra regeringens synpunkter på slutsatserna.
            </seg>
          </u>
          <note type="speaker" n="c4da462b">
            Anf. 25 CHRISTIAN HOLM (M) replik:
          </note>
          <u who="christian_holm_a187f5" xml:id="i-48d83c8c4305dc46-0" n="c6c3f497">
            <seg n="1a35a5a0">
              Herr talman! Det var intressant att höra Carina Häggs inlägg.
            </seg>
            <seg n="5a7a91cf">
              Jag förstår att Carina Hägg vill och har all anledning att utifrån
              ett socialdemokratiskt perspektiv kritisera alliansregeringen.
              Det ingår liksom lite i uppdraget. Men det blir lite konstigt
              när hon slår upp öppna dörrar då det egentligen inte föreligger
              någon konflikt. Tidigare i debatten har vi hört Urban Ahlin från
              Socialdemokraterna vara mycket mer samarbetsvillig i de här frågorna.
              Men det är trots allt bra om det finns en grund för kritik.
            </seg>
            <seg n="156816fa">
              Moderaterna och övriga Alliansen har varit väldigt aktiva vad
              gäller Arabiska våren och vad som händer och sker i bland annat
              Egypten. Det är glädjande att Carina Hägg var där.
            </seg>
            <seg n="ea65ecc2">
              Du tar upp Olof Palmes internationella centrums arbete i er politiska
              stiftelse, som i ett samarrangemang med Jarl Hjalmarsson-stiftelsen,
              Moderaternas internationella stiftelse, gjorde en gemensam resa
              till Egypten just för att finna förutsättningarna för samarbetsparter
              så sent som i november 2011. Det är bra.
            </seg>
            <seg n="f350c58e">
              Jag skulle vilja fråga: Vad gjorde Carina Hägg när hon var på
              plats, när Mubarakregimen fortfarande styrde i Egypten, för att
              påverka den regim som var med i samma socialistinternational som
              Carina Häggs parti är medlem i?
            </seg>
          </u>
          <note type="speaker" n="e74a044e">
            Anf. 26 CARINA HÄGG (S) replik:
          </note>
          <u who="carina_hagg_00384c" xml:id="i-d7733929ab084631-1" n="3317d9e8">
            <seg n="fe4f1106">
              Herr talman! Jag kan svara Christian Holm att för oss är det
              oerhört viktigt att vara tydliga med vad vi vill med politiken
              för att driva på och där det finns anledning att visa vårt stöd.
              Jag tycker att det har framkommit i dag att vi kan hitta gemensamma
              synsätt, men vi ser också stora brister.
            </seg>
            <seg n="d1a1f702">
              När det gäller Nordafrika och Mubarak var det för mig otänkbart
              att åka och möta regimens företrädare när det inte fanns någon
              rörelse i rätt riktning. Jag såg inte förutsättningarna. Jag duckar
              inte för att möta också de som står för helt andra uppfattningar
              än jag, om jag ser en möjlighet att påverka, om jag ser förutsättningar
              att skapa en förändring. Jag såg inte det. Jag väntade. Jag åkte
              dit, och jag stödde oppositionen. Under tiden kan man på olika
              sätt också främja en demokratisk rörelse. På så sätt har jag valt
              att verka där.
            </seg>
            <seg n="68aecb0f">
              Jag beklagar att den svenska regeringen var beredd att skicka
              Cathrine Ashton för att skaka hand med Mubarak på fredagen. Nu
              blev detta möte inte av i Kairo. Varför blev det inte av? Nej,
              därför att då kom revolutionen. Då tvingades Mubarak att stiga
              tillbaka. Det var inte den svenska regeringen som ändrade ståndpunkt.
              Det var verkligheten som ändrade Sveriges regerings ståndpunkt.
            </seg>
          </u>
          <note type="speaker" n="c94c8fac">
            Anf. 27 CHRISTIAN HOLM (M) replik:
          </note>
          <u who="christian_holm_a187f5" xml:id="i-48d83c8c4305dc46-1" n="c6c3f497">
            <seg n="3067cd3d">
              Herr talman! Jag tror inte att det råder några tvivel om att
              förhoppningsvis vi alla i den här kammaren är överens om att det
              är bra när regimer faller och att vi står bakom och stöder de
              krafter som verkar och arbetar för mänskliga rättigheter och demokrati
              och mot förtryck. Det är bra att Carina Hägg är engagerad i det.
            </seg>
            <seg n="1ea27f33">
              Det skulle vara kul att höra lite mer konkret vad Carina Häggs
              kritik är. Något som har diskuterats är vikten av tillgång till
              fria medier, fritt internet, sociala medier och mobiltelefoni.
              Här har regeringen gjort en stor satsning, Frihet på nätet. Det
              har tillförts mer pengar till demokratibiståndet som är den enskilt
              största sektorn i vårt bistånd. Vad mer vill du konkret ha, Carina
              Hägg? Det är mycket kritik, och det skramlar mycket i tunnorna,
              men vad vill du konkret? Kan du ge några konkreta exempel där
              det är skillnad och vi inte har samma synpunkter?
            </seg>
          </u>
          <note type="speaker" n="5b6dd807">
            Anf. 28 CARINA HÄGG (S) replik:
          </note>
          <u who="carina_hagg_00384c" xml:id="i-d7733929ab084631-2" n="3317d9e8">
            <seg n="f6529c8d">
              Herr talman! Jag lyfte upp revolutionerna och Nordafrika i mitt
              anförande, men huvudtyngdpunkten låg inte där eftersom jag har
              lyft upp det vid många tidigare tillfällen. Jag kommer också att
              ha anledning att lyfta upp situationen och de orostecken som finns
              framöver.
            </seg>
            <seg n="e1bf5622">
              Mitt huvudanförande handlade i huvudsak om Afrikas horn där det
              finns många frågetecken och där vi har lagt fram konkreta förslag.
              Vi får dock inga svar, inte i utskottet vid föredragningar av
              regeringens företrädare och inte här i dag.
            </seg>
            <seg n="a923d949">
              Det vore lämpligt att regeringsföreträdarna här i dag redovisar
              hur man ser på de frågetecken vi har tagit upp. Det är ju regeringen
              som regerar. Vi har ett ansvar att driva på, och det försöker
              vi ta.
            </seg>
            <seg n="ef828f95">
              Vi försöker också ta det ansvaret när det gäller Nordafrika.
              Här måste det till ett brett engagemang, och vi socialdemokrater
              har sagt att det måste utgå från två ståndpunkter. Vi måste ge
              stöd till folkrörelser och till kvinnor, för det kommer att driva
              på förändringarna.
            </seg>
          </u>
          <note type="speaker" n="ac7d38a7">
            Anf. 29 MARIETTA DE POURBAIX-LUNDIN (M) replik:
          </note>
          <u who="marietta_de_pourbaix-lundin_b9e2a3" xml:id="i-a5646fa3e7b572b0-0" n="eaaf7abb">
            <seg n="86fc7fa9">
              Herr talman! Att åka till Tahrirtorget i Kairo och stödja demokratiutvecklingen
              i Egypten är beundransvärt och bra av Carina Hägg. Men två timmar
              från Helsingfors, mitt i Europa, ligger Vitryssland. Där härjar
              Europas sista diktator som styr sitt land med järnhand och inskränker
              många mänskliga fri- och rättigheter och mötesfriheten.
            </seg>
            <seg n="c0e9ed71">
              Är Carina Hägg beredd att åka till Minsk och stödja förkämpar
              för demokrati och mänskliga rättigheter och oppositionen i Vitryssland
              på samma sätt som hon gjorde på Tahrirtorget i Kairo?
            </seg>
          </u>
          <note type="speaker" n="a6cd8fb2">
            Anf. 30 CARINA HÄGG (S) replik:
          </note>
          <u who="carina_hagg_00384c" xml:id="i-d7733929ab084631-3" n="3317d9e8">
            <seg n="39610db5">
              Herr talman! Jag har varit i Vitryssland och Minsk. Jag har träffat
              oppositionen. Jag vet vad det innebär att vara avlyssnad, att
              titta sig över axeln vilka som följer efter och att tänka på säkerheten
              för dem jag möter, för jag åker ju därifrån, men de är kvar. Jag
              vet hur man jobbar i en sådan situation och stöder utvecklingen.
            </seg>
            <seg n="0bfb729c">
              Jag fanns i Vitryssland för rätt många år sedan. Engagemanget
              har breddats sedan dess. I dag är fler partier och parlamentariker
              engagerade i den vitryska situationen. Det finns också ett bredare
              engagemang i det svenska samhället. Detta var jag med och drog
              i gång. Jag har tagit initiativ som gör att Vitryssland finns
              med på dagordningen i dag. Jag är stolt över mitt bidrag men ser
              att det finns otroligt mycket kvar att göra.
            </seg>
            <seg n="e7329a98">
              Dock kommer även regimen i Vitryssland att falla. Ingen sådan
              regim kan klamra sig fast i evighet.
            </seg>
          </u>
          <note type="speaker" n="5e2df4a5">
            Anf. 31 MARIETTA DE POURBAIX-LUNDIN (M) replik:
          </note>
          <u who="marietta_de_pourbaix-lundin_b9e2a3" xml:id="i-a5646fa3e7b572b0-1" n="eaaf7abb">
            <seg n="89204ed4">
              Herr talman! Vi kan konstatera att Lukasjenko drar åt tumskruvarna
              på oppositionen mer och mer. De flesta sitter fängslade. Även
              företrädare för mänskliga rättigheter har fått långa fängelsestraff.
              Mötesfriheten inskränks alltmer. Det låter som om det var några
              år sedan Carina Hägg var i Vitryssland. Nu kan man knappt stå
              passivt utan att bli arresterad. Man kan inte kalla till möte
              via internet, för då är man en brottsling.
            </seg>
            <seg n="83f9a91d">
              De behöver allt vårt stöd. Visst kan det vara farligt att åka
              dit och prata med dem. Många kommer dock hit, och vi träffar dem.
              Carina Hägg och jag sitter i Europarådet och träffar många från
              Vitryssland, vilket kan vara en fara för dem.
            </seg>
            <seg n="e7068638">
              Jag tycker dock att man borde åka till Vitryssland. Carina Hägg,
              jag och några till kanske kan planera att åka dit tillsammans
              om vi får visum, vill säga. Vi måste visa att vi är beredda att
              åka dit igen även om Carina Hägg var där för några år sedan.
            </seg>
          </u>
          <note type="speaker" n="13270bf5">
            Anf. 32 CARINA HÄGG (S) replik:
          </note>
          <u who="carina_hagg_00384c" xml:id="i-d7733929ab084631-4" n="3317d9e8">
            <seg n="5ddb0ee3">
              Herr talman! Jag redovisar kanske inte fullt ut mitt reseschema
              i kammaren, men jag är självfallet beredd att åka till Vitryssland.
              Jag har varit med och synliggjort regimen och problemen för oppositionen
              i Vitryssland, och jag delar uppfattningen att det har skett gradvisa
              försämringar under senare tid. Jag välkomnar att Moderaterna har
              anslutit sig till detta arbete under senare år och att vi även
              framdeles kan samverka i dessa frågor. Det ser jag fram emot.
            </seg>
          </u>
          <note type="speaker" n="ffcab850">
            Anf. 33 VALTER MUTT (MP):
          </note>
          <u who="valter_mutt_7861ee" xml:id="i-f855d2c8c91c7645-0" n="1d042bcf">
            <seg n="f8a26301">
              Herr talman! Somliga vandrar i mörker medan andra går i ljus,
              och dom som vandrar i mörker dom ser man inte. Så sammanfattade
              en gång den tyske dramatikern Bertolt Brecht, huvudsakligen verksam
              under 1900-talets första hälft, sin samtid. Mycket har givetvis
              förändrats till det bättre sedan Brechts dagar. Ohyggliga sjukdomar
              har utrotats, läskunnigheten har förbättrats språngvis över hela
              världen och hundratals miljoner människor har på kort tid lyfts
              upp i en global medelklass.
            </seg>
            <seg n="2b6db0cf">
              Men den fattigaste miljarden, the bottom billion, vandrar alltjämt
              i mörker, utan tillgång till elektricitet, rent vatten och näringsrik
              kost, för att inte tala om sjukvård och utbildning och detta i
              en värld som är rikare än någonsin och där bara en aning jämnare
              fördelning av resurserna helt skulle kunna utrota den allra djupaste
              fattigdomen. Sex dagar av världens militärutgifter skulle räcka
              för att sänka mödradödligheten i världen med 75 procent.
            </seg>
            <seg n="33dfc04a">
              Visst är det på sitt sätt lätt att hålla med Gunilla Carlsson
              om att det behövs mer action och mindre prat när det gäller bistånd.
              Åratal av prat om det eftersträvansvärda i att rika länder ger
              en enda procent av sin bruttonationalprodukt i bistånd har i de
              allra flesta fall förblivit just tomt prat. I USA håller man sig
              snarare med ett promillemål. Man undrar osökt om regeringen någon
              gång för detta skamliga förhållande på tal i sina kontakter med
              Washington inom ramen för det breda samarbete för global säkerhet
              och globalt välstånd som Carl Bildt hyllar.
            </seg>
            <seg n="63d9680c">
              En rättvisare värld är också en säkrare värld. Talar man i vår
              tid om rättvisa är det omöjligt att komma runt begreppet klimaträttvisa.
              Vi i-länningar kan inte blunda för vår klimatskuld och förneka
              att vårt välstånd i hög grad finansieras av ohållbara utsläpp
              av växthusgaser och ekologiska fotavtryck så stora att de planetära
              gränserna sprängs.
            </seg>
            <seg n="eb39f72e">
              Mot den här bakgrunden ter det sig för oss gröna naturligt att
              skilja på bistånd och klimatbistånd, där det senare snarare borde
              betecknas som skadestånd än bistånd eller åtminstone ses som avbetalning
              på den klimatskuld vi har till utvecklingsländerna som en följd
              av att vi överutnyttjat den allmänning som atmosfären utgör.
            </seg>
            <seg n="e359879d">
              Vår skuldavbetalning möjliggör, förhoppningsvis, för länderna
              i syd att anpassa sig till klimatförändringarna och att öppna
              vägen för en icke-fossil industrialisering. Att som regeringen
              finansiera detta klimatbistånd ur den vanliga biståndsbudgeten
              som är avsedd för fattigdomsbekämpning blir helt fel och strider
              mot FN:s klimatkonvention som ju Sverige faktiskt ratificerat.
            </seg>
            <seg n="39dc9013">
              Herr talman! För att fortsätta en stund med pengar och resursflöden
              förtjänar det att framhållas att för varje biståndskrona till
              syd flyter inemot 10 kronor åt andra hållet. Detta väldiga kapitalflöde
              från syd till nord utgörs av räntor och amorteringar på tidigare
              lån och av pengar som rinner i väg till olika skatteparadis plus,
              inte minst, uteblivna skatter från transnationella företag. Det
              sistnämnda fenomenet beror på att många företag väljer att skatta
              i länder med synnerligen låga skatter i stället för i det land
              där man haft verksamhet.
            </seg>
            <seg n="c30e7eb1">
              Glädjande nog har den amerikanska kongressen antagit en lag som
              tvingar USA-registrerade gruv- och oljebolag att i sin bokföring
              tillämpa land-för-land-redovisning och därmed betala skatt i det
              land där verksamheten ägt rum och vinsten uppstått.
            </seg>
            <seg n="d23711fa">
              Om regeringen vill leva upp till biståndsministerns ambition
              om mer action och mindre prat borde Sverige inom EU driva på för
              att vi också på den här sidan Atlanten ska ålägga våra företag
              land-för-land-redovisning.
            </seg>
            <seg n="89822c1e">
              För att ta upp ännu en konkret fråga så skickar migranter hem
              pengar till släktingar i sina ursprungsländer till ett värde som
              Världsbanken uppskattar till närmare tre gånger det sammantagna
              globala biståndet. Utväxlingen på denna imponerande summa skulle
              emellertid vara ännu större om inte banker och penningöverföringsbolag
              tog oskäliga avgifter på ibland ända upp till en fjärdedel av
              det överförda beloppet. Regeringen lovade 2009 att se över hur
              dessa avgifter skulle kunna minskas, men sedan dess har ingenting
              hänt. Det vore förträffligt om Gunilla Carlsson, minister för
              pratbiståndet, här kunde åstadkomma lite mer action.
            </seg>
            <seg n="5ee3b3d9">
              Herr talman! Det har bland somliga resursstarka opinionsbildare,
              med mörkersmedjan Timbro i spetsen, blivit på modet att i svepande
              ordalag döma ut allt vad bistånd heter. Med grova generaliseringar
              kan man, som bekant, bevisa i stort sett vad som helst. Demagoger
              har genom tiderna pekat på brister i demokratin och därefter snabbt
              dragit slutsatsen att det är själva folkstyret som idé som bör
              bekämpas, i stället för att komma med förslag på hur bristerna
              skulle kunna åtgärdas.
            </seg>
            <seg n="975651a4">
              En omfattande studie från FN-universitetet för utvecklingsekonomiska
              studier i Helsingfors visade nyligen att av 36 länder söder om
              Sahara föreligger i 27 fall, under perioden 19652007, en tydlig
              koppling mellan bistånd och investeringar och/eller ökad bnp.
            </seg>
            <seg n="a3dfdff4">
              Men självklart har biståndsverksamhet ofta lämnat övrigt att
              önska. Ibland har det inte ens handlat om genuint bistånd utan
              snarare varit ett verktyg i stormakternas strävan att upprätthålla
              intressesfärer, speciellt tydligt var detta under kalla kriget.
              I en värld präglad av tilltagande resursknapphet riskerar vi att
              återigen få se ett bistånd som mer utgår från givarnas än mottagarnas
              intressen. Det budgetstöd som biståndsministern nu vill avveckla
              tillkom just för att möjliggöra ett jämnare partnerskap mellan
              givare och mottagare.
            </seg>
            <seg n="d8e03994">
              Det börjar, avslutningsvis, bli hög tid för lite mer action inför
              sommarens stora FN-möte i Rio om vår gemensamma framtid. Vi vet
              än så länge mer om vad regeringen är mot än vad man är för. Man
              är exempelvis mot skatt på finansiella transaktioner, i skarp
              kontrast till flera borgerliga regeringar i omvärlden.
            </seg>
            <seg n="d4f9f6cd">
              Hur tänker regeringen egentligen kring finansieringen av den
              globala gröna fond som 2020, enligt planerna, ska få ett årligt
              kapitaltillskott på 100 miljarder dollar? Hur ser man på nya fenomen
              som landgrabbing och börsspekulation med livsmedel och andra naturresurser?
              Vilka utvägar ser regeringen ur den tilltagande resursbristen?
              Inte bara olja, utan en lång rad mineraler, liksom odlingsbar
              mark och vatten håller på att bli bristvaror. Verkligt ödesdigert
              blir det om även den politiska fantasin blir en bristvara.
            </seg>
          </u>
          <note type="speaker" n="5d6d3efd">
            Anf. 34 CHRISTER WINBÄCK (FP):
          </note>
          <u who="christer_winback_baf2e4" xml:id="i-64f8bed00dbf1c4e-0" n="ccf3d075">
            <seg n="a8b7a4e2">
              Herr talman! Om inte kvinnor i u-länder kan välja sina lagstiftare
              blir det inga satsningar på mödravård. Om yttrandefriheten förtrycks
              kan folkrörelserna inte förändra attityden till aids. Om makten
              ärvs från far till son blir kampen för det egna maktinnehavet
              viktigare än folkets väl och landets utveckling.
            </seg>
            <seg n="6061d4a5">
              Det är därför Folkpartiet vill att demokrati ska vara ett av
              huvudmålen för biståndet. Utrikesministern nämnde vid flera tillfällen
              i utrikesdeklarationen behovet av demokrati. Demokrati är grunden
              för fortsatt utveckling och möjlighet för ett land att själv kunna
              forma sin framtid.
            </seg>
            <seg n="f74a88ad">
              Fattigdom handlar inte bara om brist på mat, vatten och tak över
              huvudet. Att vara fattig innebär också att lida brist på makt
              och valmöjligheter. Biståndet måste syfta till att stimulera en
              långsiktig utveckling som ökar människors möjlighet att försörja
              sig. Där är demokrati en hörnsten.
            </seg>
            <seg n="5242ff82">
              Ett fortsatt internationellt bistånd på minst 1 procent är en
              viktig beståndsdel där demokratibiståndet, minst 1 miljard, bör
              avsättas för direkt demokratifrämjande åtgärder, och på sikt måste
              demokratibegreppet vara vägledande för allt utvecklingsbistånd.
              Biståndsfrågorna förtjänar alltid en särskild plats när utrikespolitiken
              debatteras.
            </seg>
            <seg n="0c7ef453">
              Men, herr talman, det finns hinder på vägen. Det finns ett nära
              samband mellan säkerhet och utveckling. Förtryck, konflikter och
              humanitära kriser gör att utveckling bromsar upp och stannar av.
              Ett land som plågas av strider, konflikter, kriminalitet och väpnat
              våld har inte samma förutsättningar att skapa utveckling och välstånd
              för sina medborgare. Väpnat våld innebär en stor belastning för
              hälso- och sjukvård, och kostar mycket pengar. Dessutom drabbas
              offrens familjer av ökade sjukvårdskostnader, minskade inkomster
              och i vissa fall även social marginalisering.
            </seg>
            <seg n="00db88db">
              Konsekvenserna av väpnat våld stannar inte vid de omedelbara
              och uppenbara konsekvenserna i form av spillda liv, bestående
              men och handikapp. Det innebär också långtgående konsekvenser
              för samhället.
            </seg>
            <seg n="a32dc10d">
              Utrikesministern nämnde i utrikesdeklarationen massförstörelsevapen
              som ett allvarligt hot. Jag vill också säga att de riktiga massförstörelsevapnen
              i världen i dag är vapen av annan karaktär, nämligen lätta vapen.
              De dödar mer än en halv miljon människor om året. Av de mellan
              600 och 800 miljoner vapen som finns i världen i dag sprids många
              på ett okontrollerat sätt och bidrar till ökat våld och osäkerhet.
              Det skapar tryck på ökade kostnader för polis och rättssystem.
              I de fall staten inte klarar av att möta behovet av ökad säkerhet
              skapas andra lösningar för att försvara liv och egendom med risk
              för att underminera staters våldsmonopol och principen om säkerhet
              som en medborgerlig rättighet.
            </seg>
            <seg n="ee9df760">
              Väpnat våld inverkar också på staters produktivitet, eftersom
              majoriteten av offren kommer från den unga och produktiva delen
              av befolkningen och reducerar deras möjligheter till produktivt
              arbete. Den minskade livskvalitet och ökade osäkerhet som följer
              av väpnat våld kan också inverka negativt på den privata investeringsviljan.
              Totalt sett underminerar väpnat våld möjligheterna till utveckling
              och utgör ett direkt hinder för uppfyllelsen av millenniemålen
            </seg>
            <seg n="ff4903e5">
              FN:s program för utveckling, UNDP, uppskattar att den totala
              kostnaden för väpnat våld enbart i länder som befinner sig utanför
              konflikt uppgår till 163 miljarder dollar årligen. Men väpnat
              våld underminerar inte bara samhällens möjligheter till utveckling.
              Som en del av organiserad kriminalitet uttrycker våldet ett misslyckande
              från samhället att erbjuda säkerhet. Det är ett hot mot den sociala
              sammanhållningen och riskerar i vissa fall också att bidra till
              subkulturer av straffrihet och maffialiknande säkerhetsarrangemang.
            </seg>
            <seg n="830f7721">
              I samhällen drabbade av väpnad konflikt är konsekvenserna ännu
              djupare med flyktingproblematik, raserad infrastruktur och kollektiva
              psykologiska trauman där vägen till försoning kan upplevas som
              mycket lång. I dessa sammanhang utgör det väpnade våldet ett hinder
              även för humanitärt bistånd. Det utgör ett direkt hot mot biståndsarbetare
              och medverkar till att biståndsmedel måste användas till säkerhetsarrangemang
              och till att mildra de omedelbara konsekvenserna av våldet snarare
              än till utveckling.
            </seg>
            <seg n="1c65fbab">
              Herr talman! Varje år dör 500 000 människor av lätta vapen. Det
              innebär i stort sett en person i minuten dygnet runt året om.
              Det är därför Sverige, som en stor biståndsgivare, måste se till
              att kampen mot den okontrollerade spridningen av små och lätta
              vapen fortsätter och intensifieras så att de mål som ställs upp
              och de medel som satsas får avsedd effekt och bidrar till den
              goda utvecklingen i världen.
            </seg>
          </u>
          <note type="speaker" n="575ae4db">
            Anf. 35 STAFFAN DANIELSSON (C):
          </note>
          <u who="staffan_danielsson_40fac6" xml:id="i-3c21bd02891af5d4-0" n="c3e78bde">
            <seg n="ba4b5a83">
              Herr talman! Jag vill kort beröra Sveriges internationella fredsinsatser
              samt den fruktansvärda situationen för människor i Syrien och
              i Nordkorea. Det finns många fler länder i världen med förtryck,
              uppslitande inbördeskrig och terror samt med stor hungersnöd,
              men tiden är kort.
            </seg>
            <seg n="6a18bf92">
              Sverige har nu ett insatsberett försvar för att försvara Sverige
              och vara en resurs för stabiliteten i vårt närområde och vid internationella
              fredsinsatser under FN:s mandat.
            </seg>
            <seg n="86893cf2">
              Läget i Afghanistan är fortsatt instabilt med motstånds- och
              terrorgrupper i betydande områden. ISAF-insatsen kommer de närmaste
              åren att minska och övergå till att stödja Afghanistans armé och
              polis med utbildningsinsatser. Låt oss hoppas att detta av inbördeskrig
              så länge plågade land ska kunna gå mot ökad stabilitet, även om
              vi alla vet att resan är svår, osäker och kan bli lång. Även om
              FN:s och därmed Sveriges fredsinsats nu trappas ned och ändrar
              form är det oerhört viktigt att världssamfundet fortsätter att
              stödja Afghanistan med fortsatt säkerhetsstöd och med stora civila
              biståndsinsatser.
            </seg>
            <seg n="d7d9e442">
              Detta ökar möjligheterna för Sverige att göra fredsinsatser i
              andra oroshärdar i världen. Jag och Centerpartiet vill rikta blickarna
              mot Afrika, som plågas av inbördeskrig och konflikter i olika
              länder. Jag kan till exempel nämna Kongo, Sudan och Somalia, där
              lidandet för stora delar av civilbefolkningen sedan länge är en
              verklighet i förfärliga former.
            </seg>
            <seg n="d9b39c48">
              Här finns FN-insatser men ofta helt otillräckliga. Här borde
              Sverige och andra EU-länder kunna ta ett större ansvar och även
              pröva att i ökad utsträckning deltaga under FN:s direkta ledning.
              Fredsinsatserna måste självklart vara under FN:s mandat och efterfrågade,
              och det måste vara hög kvalitet på genomförandet.
            </seg>
            <seg n="462a2aae">
              Herr talman! Den internationella folkrätten förhindrar andra
              länder att ingripa mot förtryck och militära attacker och andra
              övergrepp mot civilbefolkningen om inte FN:s säkerhetsråd givit
              mandat för detta. FN har åtagit sig skyldigheten att skydda responsibility
              to protect vilken ledde till ingripandet i Libyen. Trots att situationen
              i Syrien är lika fruktansvärd, och trots Arabförbundets vilja,
              blockerar Ryssland och Kina genom sina veton världssamfundet från
              att ingripa. Ansvaret för vad som nu utspelar sig i delar av Syrien,
              med reguljära militära anfall och bombningar av stadsdelar med
              stor civilbefolkning och med fruktansvärda följder för denna,
              bärs utöver av den syriska regimen nu även av Ryssland och Kina.
              Det är mycket beklagligt.
            </seg>
            <seg n="48260c97">
              Sverige agerar, och måste agera än starkare, genom att intensifiera
              sina ansträngningar för att öka pressen på Ryssland och Kina att
              godta att FN agerar. Ett led i detta är att uttala stark kritik
              mot agerandet bland dem som bär ett tungt ansvar för att attackerna
              fortsätter.
            </seg>
            <seg n="f9b052bb">
              Ett annat land där förtrycket är oerhört och ofattbart stort,
              med en repression utan dess like, är Nordkorea. De mänskliga rättigheterna
              respekteras över huvud taget inte, det finns ingen yttrandefrihet
              eller åsiktsfrihet och även tankefriheten bekämpas. Den statliga
              övervakningen och kontrollen av medborgarna är total, och hundratusentals
              människor försmäktar i fångläger under fasansfulla förhållanden.
              Den ineffektiva planekonomin och frånvaron av välståndsskapande
              marknadsekonomi leder till återkommande enorma hungerkatastrofer
              med oerhört lidande. Ansvaret för detta vilar blytungt på den
              nuvarande regimen och dess företrädare.
            </seg>
            <seg n="9f9f92a3">
              Låt vara att folkrätten kan tolkas så att regimen får härja vidare
              med sitt förtryck. Världssamfundets paroll om skyldighet att skydda
              borde egentligen gälla även för Nordkoreas lidande och förtryckta
              befolkning. Men så enkel är ju inte verkligheten. Jag ville ändå
              i dagens utrikesdebatt lyfta fram människornas situation i Nordkorea,
              ett land som gränsar till Ryssland, som nästan gränsar till Sverige.
              Måtte deras verklighet radikalt förändras så snart det bara är
              möjligt, och måtte världssamfundet öka sina ansträngningar i denna
              riktning.
            </seg>
          </u>
          <note type="speaker" n="e65bb443">
            Anf. 36 KENT EKEROTH (SD):
          </note>
          <u who="kent_ekeroth_3b89d3" xml:id="i-20c91674e5bed5a0-0" n="274dbc04">
            <seg n="5cf2c27a">
              Herr talman! Jag satt på mitt rum häromdagen och började skriva
              på mitt anförande till denna debatt. Jag skrev om de så kallade
              islamisternas enorma valframgångar i Egypten och Tunisien. Jag
              skrev om den islamistiska utvecklingen i Libyen, Jemen, Kuwait
              med mera.
            </seg>
            <seg n="786cd4c7">
              Men sedan tänkte jag: Varför inte bara läsa upp det jag sade
              för ett år sedan i den här talarstolen? Jag stod nämligen här
              för ett år sedan och förutspådde mer eller mindre exakt det som
              nu har hänt i den så kallade arabiska våren. Ingen av er andra
              hade en enda aning. Jag ska därför göra det enkelt för mig och
              läsa upp det anförande jag höll förra året:
            </seg>
            <seg n="6bfc50bf">
              Herr talman! Många talar av naturliga skäl om det som nu händer
              i framför allt Egypten men även i andra delar av den muslimska
              världen. Oftast är, som vi även hört i denna kammare i dag, omdömena
              om det som händer oreserverat positiva, närmast naiva, i sitt
              omhuldande av det som nu händer.
            </seg>
            <seg n="2bab15c7">
              Låt mig klargöra en sak. Jag hoppas verkligen att det som händer
              i Egypten kommer att leda till en positiv utveckling, till en
              sekulär demokrati. Det hoppas jag innerligen.
            </seg>
            <seg n="f360bb39">
              Det som skiljer mig från många andra är dock att jag har en något
              mer kritisk utgångspunkt till det som nu händer. Även om jag hoppas
              är jag långt ifrån övertygad om att slutresultatet kommer att
              bli det som alla andra också hoppas på. Risken är snarare att
              det de facto blir ett nytt Iran.
            </seg>
            <seg n="43313767">
              Att Vänsterpartiet förbehållslöst omhuldar det som händer är
              inte förvånande. Socialisterna gjorde på samma sätt gemensam sak
              under den muslimska revolutionen i Iran 1979. Vad de inte visste
              var dock att det var just en muslimsk revolution. Det blev de
              i stället smärtsamt medvetna om därefter när de sopades bort av
              mullorna som styr än i dag. Men å andra sidan har socialisterna
              ingen historia fylld av väl övervägda val och allianser snarare
              en blodig och våldsam sådan.
            </seg>
            <seg n="055a7184">
              Varför är jag då inte odelat positiv till framtiden? Av flera
              anledningar: Först och främst är det just Muslimska brödraskapet
              som är den starkaste rörelsen i Egypten och dessutom på många
              andra platser i världen. Hamas är till exempel Muslimska brödraskapet,
              bara under annat namn. Det är kanske inte det mest förtroendeingivande.
              Muslimska brödraskapet självt hymlar inte med att det är sharia
              och upprättandet av en muslimsk stat som är deras mål. Har Sjöstedt
              med flera inte insett detta?
            </seg>
            <seg n="70efc5cb">
              Yusuf al-Qaradawi, en av de mest inflytelserika muslimerna i
              dag, har länge varit en prominent andlig och ideologisk företrädare
              för Muslimska brödraskapet. al-Qaradawi har bland annat hyllat
              Förintelsen, försvarat terrorbombningar och förespråkar jihad
              och sharia. Är detta en ljus utgångspunkt för Egyptens utveckling
              som demokrati och en sekulär sådan?
            </seg>
            <seg n="a83abf4b">
              Situationen ser faktiskt inte bra ut någonstans. Hizbollahs framgång
              i Libanon nyligen är naturligtvis inte en isolerad händelse. Det
              är en del av en islamistisk våg i demokratiska val i hela regionen.
              Faktum är att islamister har vunnit alla fria eller delvis fria
              val i regionen under de senaste sex sju åren, från det islamistiska
              AKP-partiets första valseger 2003 i Turkiet följt av ett ännu
              tydligare återval därefter till den iranske presidenten Mahmoud
              Ahmadinejads seger 2005 och Muslimska brödraskapets vinst i det
              egyptiska parlamentsvalet i nästan alla valdistrikt där de var
              tillåtna att delta, alltså före Mubaraks fall, till Hamas valseger
              2006. Muslimska kandidater och partier har segrat i val efter
              val.
            </seg>
            <seg n="d5b7149c">
              Menar folk att det inte finns skäl till oro även i Egyptens fall?
              I så fall är det en extremt naiv inställning, att inte inse att
              det finns en överhängande risk att det kommer att gå i fel riktning
              när man har en islamistisk organisation som Muslimska brödraskapet,
              som i snart hundra år har kämpat för spridandet av sharia och
              för etableringen av en muslimsk stat. Då får man vara bra naiv
              om man inte ens har mage nog att ta upp de farhågor som finns
              och de problem som kan komma om denna utveckling går som jag befarar
              att den kommer att gå.
            </seg>
            <seg n="77899f5b">
              Det sade jag alltså förra året, och titta vad som hände!
            </seg>
            <seg n="f6427e6e">
              Låt mig citera vad några av företrädarna för de andra partierna
              sade förra året; en av dem är närvarande i dag. Christian Holm
              från Moderaterna sade att mitt anförande var en ren rädsla inför
              ett islamistiskt hot som inte finns. Mer fel kan man väl ändå
              inte ha?
            </seg>
            <seg n="8dd5fe63">
              Jonas Sjöstedt, Vänsterpartiet, gick upp i talarstolen och sade
              att det är i huvudsak en sekulär revolt för demokrati och rättvisa.
              Så gick det med det.
            </seg>
            <seg n="496da6cf">
              Hans Wallmark, Moderaterna, undrade vad jag är rädd för. Han
              verkade inte alls förstå faran med den islamisering som nu pågår.
              Och nu står vi här ett år senare och frågan som bara måste ställas
              är: Vem hade rätt? Svaret på den frågan borde vara uppenbart även
              för er andra.
            </seg>
            <seg n="268da350">
              Nu kommer någon att fråga om jag hade föredragit att diktatorerna
              satt kvar; jag fick den frågan förra året. Nej, till skillnad
              från flera andra partier i denna kammare har Sverigedemokraterna
              inte haft något samröre med icke-demokratiska förtryckande diktaturer
              i området. Jag höll dessa anföranden för att visa på er grova
              felanalys av den arabiska våren. Den kommer från er oförmåga att
              förstå de värderingar, de kulturer och den religion som dominerar
              dessa områden. Exakt samma problem ser vi nationellt i Sverige.
              Det är precis samma problem och samma oförståelse för vad ni står
              inför.
            </seg>
            <seg n="51d3c1e2">
              Avslutningsvis kan jag undra om ni i ljuset av er monumentala
              felbedömning av den så kallade arabiska våren börjat fundera över
              hur ni kunde ha så fel och om ni över huvud taget drar några slutsatser
              av det. Det är kanske för mycket begärt, men man kan alltid hoppas.
            </seg>
          </u>
          <note type="speaker" n="34bc1fa4">
            Anf. 37 CHRISTIAN HOLM (M) replik:
          </note>
          <u who="christian_holm_a187f5" xml:id="i-48d83c8c4305dc46-2" n="c6c3f497">
            <seg n="43a37791">
              Herr talman! Det är alltid intressant att höra Kent Ekeroths
              utläggningar. Frågan är när vi får höra Kent Ekeroth presentera
              någonting som strävar framåt.
            </seg>
            <seg n="2412f6d3">
              Jag vet inte om Kent har varit i salen under den utrikespolitiska
              debatten nu under förmiddagen och under tidigare utrikespolitiska
              debatter när vi har diskuterat de här frågorna och den oro vi
              har för utvecklingen, givetvis samtidigt med den glädje vi har
              för varje diktator som faller. Självklart stöder ingen av oss
              islamistisk fundamentalism. Men vad gör Kent Ekeroth och Sverigedemokraterna
              för att motverka detta och stimulera alla de positiva krafter
              som finns i de här länderna? Jag skulle vilja höra något konkret
              förslag. Vad vill ni från Sverigedemokraterna göra, vad har ni
              gjort och vad tänker ni göra?
            </seg>
          </u>
          <note type="speaker" n="cfd01af2">
            Anf. 38 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-20c91674e5bed5a0-1" n="274dbc04">
            <seg n="80056473">
              Herr talman! Det är roligt: Inte ett uns av självkritik hör man
              från Christian Holm, inte ett enda försök till det.
            </seg>
            <seg n="b28695fd">
              Förra året sade Christian Holm jag ska citera igen, för det kanske
              var det mest klockrena citatet från hela förra debatten: ren rädsla
              inför ett islamistiskt hot som inte finns. Sedan går han upp här
              och pratar om att alla nu är efterkloka och varnar för att det
              kanske inte gick så bra ändå. Det är komiskt. Om man kan värdera
              väggarna i den här salen har man närmast ett dårhus.
            </seg>
            <seg n="486f7970">
              Christian Holm frågar vad jag vill göra för den arabiska våren
              eller den arabiska vintern. Vad jag inte vill göra är att uppmuntra
              teologisk diktatur. Vad jag inte vill göra är att uppmuntra de
              krafter som har tagit över i Egypten, som i stället för en diktator
              nu har en religiöst styrd regim. Detta kommer förmodligen att
              hända i hela Mellanöstern.
            </seg>
          </u>
          <note type="speaker" n="586181fe">
            Anf. 39 CHRISTIAN HOLM (M) replik:
          </note>
          <u who="christian_holm_a187f5" xml:id="i-48d83c8c4305dc46-3" n="c6c3f497">
            <seg n="cbd5648a">
              Herr talman! Det blir lite svårt att diskutera med någon som
              står för vad man skulle kunna likna vid ren populism, någon som
              inte har egna förslag utan bara kritiserar.
            </seg>
            <seg n="3d5d7aaf">
              Självklart går det att rycka loss vilka citat som helst och hitta
              någon mening. Jag tror att du kan kolla i det mesta som jag har
              diskuterat och se att det självklart finns en oro.
            </seg>
            <seg n="6178981e">
              Vi ser Syrien i dag. Det är jättebra att det finns oppositionella
              som reser sig där. Det är oerhört allvarligt att regimen slår
              ned på de oppositionella. Den dag när Assad faller är sannolikt
              inte långt borta. Självklart kommer det inte att bli fred, demokrati
              och frihet med en gång, utan det handlar om att vi måste vara
              där, stötta alla dem som har demokratiska tendenser, jobba med
              dem och arbeta för en demokratisk utveckling i landet.
            </seg>
            <seg n="421584d8">
              Men vad händer om vi inte finns på plats, om vi inte gör något?
              Kent Ekeroth nämnde ett antal saker som han inte vill göra. Han
              nämnde inte med ett enda ord någonting han vill göra. Det skulle
              vara kul att veta någonting han vill göra som stimulerar demokrati
              och respekt för mänskliga rättigheter.
            </seg>
          </u>
          <note type="speaker" n="19bd34e1">
            Anf. 40 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-20c91674e5bed5a0-2" n="274dbc04">
            <seg n="2fe28762">
              Herr talman! Återigen kom det inte ett uns av självkritik från
              Christian Holm.
            </seg>
            <seg n="af85874f">
              Sverigedemokraterna har i dag inga föreställningar om att Sverige
              i nämnvärd utsträckning kommer att kunna påverka vad islamister
              som har hållit på med det här väldigt länge kommer att vilja göra.
              Vad Sverige däremot har gjort är att aktivt hjälpa islamister
              att ta makten, vilket vi till exempel sett i Libyen. Den regering
              där bland annat det parti du företräder ingår bombade fram islamisterna
              i Libyen. Jag vet inte riktigt om du anser att man ska göra samma
              sak i Syrien.
            </seg>
            <seg n="d2689d01">
              Men det viktiga i det här och en viktig poäng i det jag sade
              är att er analys av den arabiska våren fallerar på samma sätt
              som er analys av Sverige. Innan vi över huvud taget kan börja
              göra någonting där nere måste ni fatta vad det är vi står inför,
              vad islam står för och vad deras kultur och värderingar står för,
              men det gör ni inte.
            </seg>
          </u>
          <note type="speaker" n="be3ab4d6">
            Anf. 41 ULRIK NILSSON (M) replik:
          </note>
          <u who="ulrik_nilsson_41b251" xml:id="i-2bf687b3f1d1251f-0" n="acdc82cc">
            <seg n="65fb0559">
              Herr talman! Fel analys av den arabiska våren, var utgångspunkten
              att vi hade förra året. Fel analys av den arabiska våren kanske
              det också är för Kent Ekeroth.
            </seg>
            <seg n="7f31255c">
              Analysen var ganska lätt. Vi hade diktaturer som visserligen
              var sekulära men satt utan folkligt stöd, och det fanns en opinion
              som sade: Vi vill ha makten i egna händer! Vi vill ha möjlighet
              att styra vårt lands utveckling!
            </seg>
            <seg n="ee280838">
              För oss var det väldigt enkelt att säga: Självklart ska ni ha
              den rätten! Den har vi här i Sverige, och den unnar vi alla folk.
            </seg>
            <seg n="76de0270">
              Det är inte så att vi bara kan unna dem demokrati som gör så
              som vi vill, utan de måste också få möjlighet att utvecklas. För
              mig är det så att alla förtjänar demokrati, inte bara de som tycker
              som Sverigedemokraterna.
            </seg>
          </u>
          <note type="speaker" n="92161712">
            Anf. 42 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-20c91674e5bed5a0-3" n="274dbc04">
            <seg n="c459fd09">
              Herr talman! I brist på argument får man hitta på en annan verklighet,
              en halmgubbe som man själv börjar argumentera mot.
            </seg>
            <seg n="63a8b6ae">
              Det är ingen som har sagt att de inte får bestämma sin egen framtid.
              Jag tycker att det var jättebra att diktatorerna föll, men det
              var inte det som folk stod och tyckte var så fantastiskt i den
              här kammaren. Folk pratade om demokrati, frihet, rättvisa och
              hur bra och gulligt allting kommer att bli där nere. Det var en
              total brist på analys av vad som hände bland annat i Egypten,
              men också många andra länder där nere. Det var det jag gick upp
              och kritiserade.
            </seg>
            <seg n="cf80e2e3">
              Jag trodde ändå att det skulle finnas någon form av självkritik
              i föregående debatt och den här andra deldebatten, någon form
              av insikt om den monumentala felbedömning man gjorde. Men nej,
              så är det inte. Det är fortfarande samma gulliga prat om hur fint
              allting kommer att bli någon gång i framtiden. Det var exakt samma
              sak folk trodde om Iran 1979. Nu långt senare befarar jag att
              det som hände i Iran kommer att hända i Mellanöstern också.
            </seg>
          </u>
          <note type="speaker" n="6e41599d">
            Anf. 43 ULRIK NILSSON (M) replik:
          </note>
          <u who="ulrik_nilsson_41b251" xml:id="i-2bf687b3f1d1251f-1" n="acdc82cc">
            <seg n="31583cc7">
              Herr talman! Låt mig en gång för alla deklarera att jag tycker
              att det är bra att diktaturerna i Egypten och Tunisien har fallit.
            </seg>
            <seg n="e9b3fc51">
              Sedan kan vi diskutera om man är i mål med processen. Jag tycker
              också att det är bra att de människorna får demokrati och rätt
              att bestämma sin egen framtid. Sedan kan vi ha synpunkter på det
              politiska förfarandet, men det har vi i den typ av kontakter vi
              har talat om. Vi ger stöd till våra partier, till dem som tycker
              som vi gör, till dem som står på samma sida. Men det är inte detsamma
              som att jag kan stå här och vara kritisk vare sig mot att vi var
              optimistiska till förändringen eller mot att vi tror på demokrati,
              frihet och mänskliga rättigheter i arabvärlden.
            </seg>
            <seg n="5e0f9ee2">
              Vi måste vara tydliga på denna punkt. Sverige ska stå för demokrati,
              öppenhet och relationer. Vi ska inte förneka dem demokrati bara
              för att de riskerar att göra fel val.
            </seg>
          </u>
          <note type="speaker" n="904e99a4">
            Anf. 44 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-20c91674e5bed5a0-4" n="274dbc04">
            <seg n="8beff783">
              Herr talman! Ja, vi ska stå för öppenhet och demokrati, men i
              ert omhuldande av det som hände medverkar ni till precis det motsatta.
              Vi kan bara vänta och se vad som kommer att hända i Egypten och
              de andra länderna. Det som kommer att hända är precis det motsatta.
              Titta på vad som hänt i Jemen eller Kuwait alldeles nyligen! Det
              är ingen speciellt positiv utveckling. Det är det här jag vill
              att ni ska få en insikt om.
            </seg>
            <seg n="03b3cb15">
              Som jag sade bottnar er felaktiga analys i att ni över huvud
              taget inte fattar vad islam är, vilka värderingar islam bär med
              sig, vilken kultur de här olika länderna har och vilken syn de
              har på demokrati, kvinnors deltagande i samhället och alla de
              här aspekterna. Det är någonting ni aldrig har förstått, uppenbarligen
              inte ens när ni sett utvecklingen i Nordafrika och Mellanöstern.
              Inte ens då andas ni någon form av självkritik. Jag tycker att
              det är symtomatiskt för sju partier i den här kammaren.
            </seg>
          </u>
          <note type="speaker" n="94514dba">
            Anf. 45 ROBERT HALEF (KD):
          </note>
          <u who="robert_halef_1b78aa" xml:id="i-a361cd46a1e57cf3-0" n="c54956df">
            <seg n="f6aa6070">
              Herr talman! Under det senaste året har invånarna i flera länder
              i Nordafrika och Mellanöstern protesterat mot diktaturer och krävt
              demokrati och folkvalda ledare. Man har fått nog av korrumperade
              diktaturer, som har hållit människor tillbaka i decennier och
              förpassat miljoner människor till arbetslöshet och fattigdom.
              Denna folkliga resning och kravet på demokrati i Nordafrika och
              Mellanöstern har dominerat utrikes- och säkerhetspolitiken.
            </seg>
            <seg n="c407e765">
              Den ekonomiska kris som råder i Europa, med hög statsskuld och
              underskott i statsfinanserna i de flesta europeiska länder, har
              bidragit till hög arbetslöshet och fattigdom i en del europeiska
              länder. Kristdemokraterna välkomnar överenskommelsen om den nya
              finanspakten och de krisåtgärder som Europeiska unionen har aviserat
              för att öka förtroendet och skapa stabilitet på finansmarknaden.
            </seg>
            <seg n="bdaa189a">
              Kristdemokraterna välkomnar Kroatien som medlem i Europeiska
              unionen. Vi ser fram emot att resterande länder på Balkan liksom
              Island så småningom blir medlemmar.
            </seg>
            <seg n="645f2dce">
              Herr talman! Folkens resning, den så kallade arabiska våren,
              och kraven på demokrati har gett en del positiva resultat, exempelvis
              i Tunisien. Landet har blivit mer demokratiskt efter en folkomröstning,
              och en folkvald regering är vid makten i dag.
            </seg>
            <seg n="0c6e2422">
              I Libyen är situationen fortfarande instabil med inbördes gerillaverksamhet
              mellan olika rebellgrupperingar. Landet är i dag utan folkvald
              regering och behöver allt stöd från FN och EU för att skapa säkerhet
              och bygga ett nytt demokratiskt Libyen.
            </seg>
            <seg n="1693161c">
              I Egypten har demokratiska val genomförts, och man är i gång
              med att genomföra resterande parlamentsval. Så småningom ska en
              ny konstitution författas. De kristna egyptierna, kopterna, är
              oroliga och tror att den nya konstitutionen inte kommer att inkludera
              alla invånare. Sverige, EU och FN bör övervaka så att den nya
              författningen inte blir diskriminerande utan inkluderar alla invånare
              med lika rättigheter och skyldigheter och inte minst respekterar
              religionsfriheten.
            </seg>
            <seg n="131f2658">
              Herr talman! I Syrien pågår maktkamp mellan den styrande minoriteten
              alaviter och sunnimuslimer. Regeringsstyrkor skjuter hänsynslöst
              och attackerar städer som domineras av sunnimuslimer som gör militärt
              motstånd. Övervåld drabbar civila, och flera tusen har blivit
              mördade.
            </seg>
            <seg n="50262047">
              Situationen liknar alltmer inbördeskrig. Risken är stor att landet
              delas mellan olika religiösa grupper. Majoriteten av de kristna
              minoriteterna, som är ca 2,5 miljoner invånare, är i dag lojal
              med regimen. De är rädda för att Syrien kan bli det nya Irak,
              där islamistiska grupperingar krigar om makten och den kristna
              minoriteten blir offer.
            </seg>
            <seg n="cec9e5fd">
              Före invasionen av Irak år 2003 fanns det ca 1,5 miljoner kristna
              i Irak. I dag uppskattas att en halv miljon är kvar i landet.
              Över en miljon kristna irakier lever i dag som flyktingar i andra
              länder. Vi får hoppas på ett fredligt avslut i Syrien som leder
              till demokrati och rättsstat.
            </seg>
            <seg n="7521cc70">
              Herr talman! Turkiet är kandidatland till Europeiska unionen
              och har gjort en del framsteg under de senaste åren. Men fortfarande
              har minoriteter det svårt i Turkiet. Syriansk egendom har konfiskerats
              av staten. Kyrkor och kloster lever under ständigt hot.
            </seg>
            <seg n="b953d1b7">
              Ett exempel är att staten vill konfiskera mark från ett syrianskt
              kloster, Mor Gabriel, som funnits sedan år 397. I klostret utbildas
              hemspråkslärare och präster. De flesta syrianska präster som verkar
              i Europa i dag har utbildats i detta kloster som är syrianernas
              borg i Mellanöstern.
            </seg>
            <seg n="1ee672f0">
              Ett annat exempel är kränkningen av syrianer och andra kristna
              minoriteter i de nya historieböckerna. Man beskriver kristna minoriteter
              i Turkiet som förrädare under osmanska rikets sönderfall. Dessa
              osanningar göder hat. Kristna minoriteter som bor i landet kommer
              att skrämmas i väg av denna hatiska propaganda.
            </seg>
            <seg n="dd5989be">
              Syrianer behöver erkännas som minoritet i Turkiet. I annat fall
              kommer denna ursprungsbefolkning inte att överleva en assimileringspolitik.
              Köper man kriterierna för grunden till medlemskap i Europeiska
              unionen får Turkiets ambition om förändringar och anpassning inte
              bara bli politiskt tomma ord utan verklighet.
            </seg>
            <seg n="dbb94227">
              Herr talman! Irans försök att tillverka kärnvapen är skrämmande
              och utgör ett hot mot internationell fred och säkerhet och strider
              mot icke-spridningsöverenskommelsen. Kristdemokraterna välkomnar
              de senaste utökade och utvidgade EU-sanktionerna mot Iran. Sanktioner
              är nödvändiga och en viktig markering mot regimen som ständigt
              trotsar all uppmaning från omvärlden att ge upp sin kärnvapenutveckling.
            </seg>
            <seg n="7c73d014">
              Herr talman! Folken i Nordafrika och Mellanöstern behöver stöd
              från Europeiska unionen och FN att bygga rättsstater med demokrati
              och mänskliga rättigheter. Drömmen om fred och frihet finns hos
              alla dem som protesterar mot diktaturer och som i dag riskerar
              sina liv för frihet och demokrati, och vi ska inte vända ryggen
              till dem.
            </seg>
            <seg n="d58ee99f">
              Rättvisa och fria val är grunden till demokrati och stabil samhällsutveckling.
              Respekten för alla människors lika och unika värde och rätten
              till frihet och demokrati ska vi alltid stödja.
            </seg>
          </u>
          <note type="speaker" n="d213f554">
            Anf. 46 VALTER MUTT (MP) replik:
          </note>
          <u who="valter_mutt_7861ee" xml:id="i-f855d2c8c91c7645-1" n="1d042bcf">
            <seg n="6a8263a7">
              Herr talman! Jag noterade med tillfredsställelse inlägget från
              din partivän Désirée Pethrus som nyanserade hållningen till biståndsformen
              som vi kallar budgetstöd och som varit mycket på tapeten. I och
              med att hon är utrikespolitisk talesperson utgår jag ifrån att
              hon uttrycker Kristdemokraternas syn på detta. Det är en ganska
              annorlunda syn än den som vår moderata biståndsminister Gunilla
              Carlsson har gett uttryck för. Hon har varit väldigt tydlig med
              att hon vill avveckla budgetstödet. Vad är egentligen regeringens
              hållning?
            </seg>
          </u>
          <note type="speaker" n="51e41211">
            Anf. 47 ROBERT HALEF (KD) replik:
          </note>
          <u who="robert_halef_1b78aa" xml:id="i-a361cd46a1e57cf3-1" n="c54956df">
            <seg n="03e03cf6">
              Herr talman! Budgetstöd får i dag fyra länder. Det diskuteras
              hur det ska hanteras framöver. Det finns inget klart beslut om
              detta, så jag kan inte ge ett rakt besked i den här frågan. Budgetstöd
              som inte går till det som är ändamålsenligt ska självklart inte
              ges ut. När det gäller budgetstöd till dessa fyra länder pågår
              det lite diskussioner. Det finns ännu inte några fattade beslut
              om detta.
            </seg>
          </u>
          <note type="speaker" n="93c817a1">
            Anf. 48 VALTER MUTT (MP) replik:
          </note>
          <u who="valter_mutt_7861ee" xml:id="i-f855d2c8c91c7645-2" n="1d042bcf">
            <seg n="2a5eb9d3">
              Herr talman! Det var ett intressant svar. När landets biståndsminister
              i Ekots lördagsintervju sistlidna lördag går ut och säger att
              hon vill avskaffa budgetstödet är det mer något slags privat åsikt.
              Det var inte regeringen hon företrädde. Stämmer det?
            </seg>
          </u>
          <note type="speaker" n="5ed7b668">
            Anf. 49 ROBERT HALEF (KD) replik:
          </note>
          <u who="robert_halef_1b78aa" xml:id="i-a361cd46a1e57cf3-2" n="c54956df">
            <seg n="f0031671">
              Herr talman! Det finns en viss misstro mot budgetstöd till vissa
              länder. Som jag sade i tidigare inlägg kan jag inte ge klara besked
              i den här frågan eftersom vi ännu inte har fattat beslut om hur
              vi ska gå vidare med detta.
            </seg>
          </u>
          <note type="speaker" n="f9855d83">
            Anf. 50 CARIN RUNESON (S):
          </note>
          <u who="carin_runeson_03742d" xml:id="i-54d16ed77c49a287-0" n="76d37bde">
            <seg n="d6188f20">
              Herr talman! Även om flera före mig i talarstolen i dag redan
              har uttryckt sin oro och inte minst sin avsky för det som händer
              i Syrien vill också jag göra det. Jag sällar mig dessutom till
              dem som skarpt kritiserar Ryssland och Kina för deras blockering
              av Syrienresolutionen i FN:s säkerhetsråd.
            </seg>
            <seg n="f751673a">
              För ganska precis elva månader sedan, herr talman, var jag i
              Damaskus. Jag träffade politiker, privatpersoner, människor i
              vardagen och förstås också personalen på vår ambassad. Jag hann
              få några goda kontakter som jag alltsedan dess har upprätthållit.
              Det är försiktiga kontakter med tanke på övervakningen av datatrafik
              och sociala medier. Men dessa människor beskriver ändå tydligt
              sin vånda, sin oro och rädsla över händelseutvecklingen i landet
              men också sin kampvilja och beslutsamhet.
            </seg>
            <seg n="a7717ffe">
              Under de två sista dagarna av mitt besök i Damaskus och framför
              allt nattetid var det många människor i rörelse. Det var bilar
              med tjutande signalhorn som i karavan for genom gatorna. Det var
              fanor och plakat, och det var stor oro. De första gripandena av
              demonstranter gjordes under de dagarna.
            </seg>
            <seg n="cd0298ea">
              Vi förstod förstås att den arabiska våren hade gjort sitt intåg
              även i Syrien. Men vi kunde knappast då ana att oroligheterna
              skulle ta sig de proportioner som de hittills har gjort och dessutom
              utan en synbar lösning i sikte.
            </seg>
            <seg n="890cf4be">
              Det är tusentals döda och tusentals skadade. Det är människor
              som är hemlösa och människor som är medellösa. Men det är människor
              som ändå inte är beredda att ge upp sin kamp om ett demokratiskt
              styrelseskick och en tillvaro som ger möjligheter.
            </seg>
            <seg n="a7698401">
              Därför, herr talman, måste omvärlden reagera ännu starkare än
              hittills på den syriska regimens övergrepp på det egna folket,
              men också på Rysslands och Kinas oansvariga, men i och för sig
              inte oväntade, agerande i FN:s säkerhetsråd. Det räcker inte att
              dag efter dag bara konstatera att ännu en massaker har ägt rum
              där män, kvinnor och barn mer eller mindre urskillningslöst har
              skjutits ned. Detta vansinne måste få ett slut. Det är därför
              av största vikt att vi alla visar ett starkt engagemang för Syriens
              och även andra länders demokratiseringsprocess.
            </seg>
            <seg n="09dc3edd">
              Nu är det dess värre inte bara i Syrien som människor far illa,
              förtrycks och lever under omänskliga förhållanden. Runt om i världen,
              oavsett krig eller inte, begås dagligen övergrepp och kränkningar
              av de mänskliga rättigheterna. Allra mest utsatta är kvinnor och
              barn.
            </seg>
            <seg n="7d38ed93">
              Vi socialdemokrater har den bestämda uppfattningen att Sverige
              ska vara ett föregångsland i det internationella arbetet för kvinnors
              rättigheter. Inte minst handlar det om sexuell och reproduktiv
              hälsa och rättigheter ett område där Sverige både kan och bör
              ta fler initiativ.
            </seg>
            <seg n="15817394">
              Jämställdhetsarbetet är centralt inom alla politikområden. När
              kvinnor förvägras sina rättigheter och förvägras att ta del i
              samhällslivet på samma villkor som män förtrycks inte bara kvinnorna,
              utan hela samhällsutvecklingen hålls tillbaka.
            </seg>
            <seg n="b3d0bb5b">
              Herr talman! Vi socialdemokrater anser att Sverige ska arbeta
              mot diskriminering och för kvinnors rätt till utbildning, ekonomisk
              självständighet, juridiska rättigheter och möjligheter att arbeta
              politiskt. Att stärka kvinnors rättigheter och arbeta för ökad
              jämställdhet har länge varit en hörnsten i socialdemokratisk politik,
              såväl inrikes som utrikes. Jämställdhet lönar sig för såväl kvinnor
              som män och samhället som helhet.
            </seg>
            <seg n="44b17c4b">
              Med tanke på kvinnornas situation i många av världens länder,
              med brist på utbildning och försörjningsmöjligheter, med manligt
              förtryck och förmynderi, med hög förekomst av misshandel, med
              sexuellt utnyttjande och prostitution och som om inte det räckte
              dessutom med synnerligen inhumana abortlagar i ett stort antal
              länder är det alldeles nödvändigt att kvinnor kan få ta plats
              i politiken. Det gäller förstås också andra opinionsbildande och
              beslutande församlingar allt detta för att man ska kunna få en
              förändring till stånd.
            </seg>
            <seg n="7af644ee">
              En förutsättning för demokrati är att vi alla respekterar de
              mänskliga rättigheterna. Därför måste vi alltid stå upp för MR-frågorna
              om och när vi ser att dessa rättigheter kränks. Vår röst, Sveriges
              röst, ska vara lika skarp mot oförrätter oavsett om de begås av
              en stormakt, en diktatur, ett litet land eller någon annan aktör.
            </seg>
            <seg n="93649ebd">
              Herr talman! Människohandeln ökar, och vi vet egentligen inte
              hur omfattande och grym den är. Som avslutning på mitt anförande
              skulle jag vilja ge ett exempel på vad grymhet och förnedring
              kan innebära för en ung kvinna. Som mycket ung anställdes hon
              för att sköta om det stora huset. Hon fick också stå till tjänst
              på flera andra sätt, inte minst sexuellt. När man hade tröttnat
              på henne och hennes tjänster såldes hon vidare till en bordell.
              Här utnyttjades hon grovt. Hon blev med barn. Då kom man på att
              man kunde sälja barnet och tjäna pengar även på det. Man lät henne
              bli gravid fem gånger till innan hon var så utsliten att hon inte
              gick att sälja längre. Då, när man tror att ingenting kan bli
              värre, fick hon duga som organdonator.
            </seg>
            <seg n="87fa3f85">
              Detta, herr talman, är en beskrivning av hur den moderna världens
              slaveri kan se ut. Det är inte svårt att kräva att mäns våld mot
              och utnyttjande av kvinnor ska upphöra.
            </seg>
          </u>
          <note type="speaker" n="257ad4ec">
            Anf. 51 WALBURGA HABSBURG DOUGLAS (M):
          </note>
          <u who="walburga_habsburg_douglas_a08352" xml:id="i-20f99f15a1ef2343-0" n="1cd8eb39">
            <seg n="369c189f">
              Herr talman! Dagens debatt sker i en tid då det händer mycket
              inom det utrikes- och säkerhetspolitiska området. Det är ett år
              sedan händelserna runt Medelhavet, som vi kallar för den arabiska
              våren, sakta drog i gång. Även på andra ställen som i Burma, Iran
              och Ryssland börjar det bubbla under ytan. Men jag tänkte i dag
              koncentrera mig mer på vårt omedelbara område, nämligen på Balkan
              och dess EU-ambitioner, som också nämndes i den viktiga EU-delen
              av utrikesdeklarationen.
            </seg>
            <seg n="1473a669">
              För oss i EU är det av största intresse att vårt närområde präglas
              av en fredlig utveckling. Det är en förutsättning för att vi ska
              kunna gå vidare med en av våra främsta prioriteringar i EU-arbetet,
              nämligen utvidgningspolitiken och grannskapspolitiken. Sverige
              har ju som mål att vara i kärnan för den europeiska utvecklingen.
            </seg>
            <seg n="94e7280a">
              Precis före nyår undertecknade Kroatien sitt medlemsavtal med
              EU. Det blir det andra landet, efter Slovenien, av de före detta
              delstaterna i Jugoslavien som blir medlem i EU när alla 27 länder
              har ratificerat avtalet. Datumet är satt till den 1 juli 2013.
            </seg>
            <seg n="334b6aea">
              Med denna utveckling får Kroatien en viktig roll för sina grannländer
              på Balkan då det kan vara en drivande kraft att hjälpa till att
              skynda på EU:s utvidgning i denna region. Det är någonting som
              vi från Sveriges håll måste stödja så mycket som möjligt.
            </seg>
            <seg n="9e8391e5">
              När man går igenom regionen land för land ser man hur viktig
              EU:s soft power, alltså den säkerhetspolitiska och ekonomiska
              attraktionskraften av det enade Europa, är. Detta blir en garanti
              för en positiv utveckling och en anpassning av länderna till Europas
              standard.
            </seg>
            <seg n="a7527942">
              Herr talman! Albanien, ett land som till för strax över 20 år
              sedan var helt avskärmat från omvärlden på grund av dess strama
              kommunistiska regim, har gjort bra ifrån sig de senaste åren.
              Landet har genomfört många viktiga reformer och börjat få bukt
              med den utbredda korruptionen, även om de fortfarande har stora
              interna problem framför allt med oppositionen. Tack vare sitt
              medlemskap i Nato lyckas de dock bättre och bättre med att anpassa
              sig.
            </seg>
            <seg n="25ac1287">
              Bosnien och Hercegovina har äntligen fått en ny regering, sent
              under året 2011. Det var ett viktigt steg mot att avsluta en period
              av status quo och inrikespolitiskt käbbel och osäkerhet, och det
              innebar en nystart i reformprocessen. Men regeringen måste nu
              förstärka demokratin och se till att de många nya partierna hittar
              ett ideologiskt ramverk. Utmaningen är att politiken ska bestämmas
              av värderingar och inte bara av nationaliteter och etnisk tillhörighet.
            </seg>
            <seg n="35a31539">
              Kosovos parlament har antagit en resolution om att de vill bli
              självständiga från den internationella styrningen. Men utmaningen
              där är hur man ska kunna garantera säkerheten och rättsstatssystemet
              när de internationella institutionerna som ICO och Kfor lämnar
              landet. Det är dock positivt att man kan konstatera att processen
              i riktning mot visumförenklingar med EU har börjat och att de
              första kriterierna redan har uppfyllts. Visst kommer det att ta
              några år till innan Kosovo hittar sin plats i EU, men utvecklingen
              går åt rätt håll.
            </seg>
            <seg n="f808c550">
              Makedonien har, som bekant, problemet att Grekland blockerar
              början på medlemsförhandlingarna på grund av namnstriden. Fenomenet
              blir ännu mindre förståeligt då den internationala domstolen har
              gett Makedonien rätt till sitt konstitutionella namn. Makedonien
              är därutöver det enda land där EU-kommissionen varje år rekommenderar
              en start av förhandlingarna och där detta varje år blockeras i
              Europeiska rådet med Greklands veto. Men nu börjar det röra sig
              även i Europaparlamentet, där en resolution nyss antogs som kräver
              ett datum för början av förhandlingar med Makedonien.
            </seg>
            <seg n="d5c34e24">
              Serbien, som just nu har fått sitt SAA-avtal, håller på för fullt
              att uppfylla kriterierna för en förhandlingsstart. Dessutom har
              de påbörjat en dialog med Kosovo, men resultaten är tyvärr än
              så länge oklara. Dessutom håller de på att förebereda val i maj.
              Om valet ger de nationalistiska krafterna ett stort försprång
              vore det ett bakslag i processen att närma sig EU. Därför måste
              även vi göra allt det som står i vår makt att stärka de demokratiska
              krafterna.
            </seg>
            <seg n="f178af26">
              Allt detta visar på att utvecklingen för dessa länder att ta
              sig närmare EU just nu har goda förutsättningar och att vi snart
              kan hälsa nya länder i EU välkomna. Kroatien kan bli regionens
              förkämpe och öppna fler dörrar. Vi har en uppgift i att hjälpa
              dem och visa att Sverige står i Europautvidgningens kärna. Vi
              ska göra det möjligt för idé Europa att lyckas snart och fullständigt!
            </seg>
          </u>
          <note type="speaker" n="a8902a36">
            Anf. 52 ABIR AL-SAHLANI (C):
          </note>
          <u who="abir_al-sahlani_5eda5c" xml:id="i-443f369849396366-0" n="07c38523">
            <seg n="04c98096">
              Herr talman! De mänskliga rättigheterna kränks systematiskt i
              dag. Det handlar inte längre om att människor inte får uttrycka
              sin åsikt eller tänka fritt. I dag dödas människor urskillningslöst
              av sina egna regeringar. Det är dock synd att Assadregimen måste
              döda för att omvärlden ska reagera. I Damaskus har regimen länge
              förtryckt sin egen befolkning i socialismens och arabnationalismens
              namn. Så länge dödandet skedde i mörka fängelseceller eller genom
              olyckor reagerade inte det internationella samfundet.
            </seg>
            <seg n="f78bf45c">
              Herr talman! Detta visar hur otillräckligt dagens FN har blivit
              när det gäller den främsta uppgiften, nämligen att värna människors,
              medborgares, rätt till frihet, fred och mänskliga rättigheter.
              Detta påminner oss om vikten av att reformera detta instrument
              så att det blir mer demokratiskt och transparent. Vi måste göra
              ett FN för människorna, inte för Assad, inte för Hugo Chavez och
              inte för Lukasjenko.
            </seg>
            <seg n="c1be63b3">
              I dagarna har Arabförbundet tagit sig an utmaningen att bli de
              mänskliga rättigheternas försvarare i Mellanöstern. Detta är en
              välkommen utveckling, men jag är nog inte den enda som höjer på
              ögonbrynen när länder som Qatar och Saudiarabien pratar sig varma
              för mänskliga rättigheter och för att skydda människor och demokrati.
              Agendan är rätt tydlig för den som är observant. Det går inte
              att komma ifrån det faktum att dessa länder representerar en viss
              del av den muslimska världen, och det går inte att komma ifrån
              det faktum att dessa länders drivkrafter inte är just demokrati,
              mänskliga rättigheter och frihet.
            </seg>
            <seg n="a8f1e86a">
              Konflikten i Mellanöstern har blivit av sekteristisk natur, alltså
              shia mot sunni. Irak är ett olyckligt exempel på hur den regionala
              politiken splittrat en annars samspelt befolkning som sedan urminnes
              tid har kunnat leva sida vid sida. Konflikten har slitit isär
              det irakiska samhället. Nu är det en totalt förlamad stat som
              är enormt rik men med en politisk och ekonomisk korruption av
              gigantiska proportioner. Men visst finns det hopp, och för mig
              är Kurdistan i Irak ett hopp om en demokratisk utveckling.
            </seg>
            <seg n="0741e2b4">
              Herr talman! Alla initiativ för att stoppa dödandet i Syrien
              är högst välkomna, men agendan måste vara fred, försoning och
              frihet. Inget annat ska vara acceptabelt för Sverige. Att rita
              om Mellanösterns karta utifrån etnisk eller sekteristisk tillhörighet
              kommer att kosta blod, och det kommer att kosta människoliv. Det
              har det gjort i före detta Jugoslavien, och det kommer det eventuellt
              att göra i Mellanöstern. Det vill inte jag ha på mitt samvete.
              Som liberal hoppas jag på en utveckling mot en gränsfri värld,
              mot en värld utan murar, där nationalstaten är den minst viktiga
              beståndsdelen och människan den viktigaste.
            </seg>
            <seg n="092a6242">
              Det finns något annat som jag inte vill ha på mitt samvete. Det
              gäller de svenska telekomföretagen, vars utrustning används av
              regimen i Syrien för att lokalisera aktivister. Det handlar om
              en balans mellan att ge människor i Syrien möjlighet att kommunicera,
              inhämta information och sprida denna och regimens felaktiga användning
              av tekniken i sina egna syften att förtrycka. Detta är ett problem
              som måste uppmärksammas.
            </seg>
            <seg n="2a495b0f">
              Herr talman! Vi måste tänka långsiktigt när det gäller Syrien.
              Det handlar om hållbarhet såväl politiskt, ekonomiskt och socialt
              som miljömässigt. Det måste vara vår utgångspunkt. Det får oss
              att ställa frågan: Vad händer efteråt? Vad är Sverige berett att
              göra? Som centerpartist och liberal anser jag det självklart att
              Sverige ska bidra till försoning och demokratiuppbyggnad, vilket
              uttrycktes mycket tydligt i utrikesdeklarationen, och det välkomnar
              jag.
            </seg>
            <seg n="857da79b">
              Detta kan anses vara pratbistånd, men senast någon försökte slå
              in demokrati i skallen på ett folk fungerade det inte riktigt
              även om det går emot Kent Ekeroths verklighetsuppfattning. Demokrati
              handlar bland annat om samtal, och det är ingen överraskning för
              någon mer än möjligen för SD. Att föra dialog, att lyssna och
              att bygga broar är en del av demokratin.
            </seg>
            <seg n="23f5e8c2">
              Vi måste vara beredda att stötta utvecklingen i Syrien efter
              Assad. Därför välkomnar jag regeringens satsning på att utse en
              ambassadör som ska föra samtal med den syriska oppositionen.
            </seg>
            <seg n="c80b47e3">
              Jag vill också välkomna Maikel Nabil och Alaa Abd El Fattah tillbaka
              till friheten. De fängslades av militärrådet i Egypten. Det är
              en oroande utveckling av militärrådets agerande. Man har enbart
              bytt ut gamla ansikten, men mentaliteten är densamma. Vi måste
              bevaka utvecklingen i Egypten på mycket nära håll.
            </seg>
            <seg n="74d27744">
              När Tunisien hade val hade jag som riksdagsledamot förmånen att
              få vara där som valobservatör. Jag tycker att det är en av våra
              största förmåner att få vara valobservatör. Jag känner än i dag
              glädje, ren lycka faktiskt, över hur de oförtröttliga valarbetarna
              skötte sin uppgift och hur väljarna stod i långa köer i solen,
              värmen och dammet för att få göra sin röst hörd för första gången
              på 53 år. Denna glädje finns än i dag i mitt hjärta, och jag vill
              tacka det tunisiska folket för de minnen deras första val har
              gett mig och önska dem lycka till i deras fortsatta arbete för
              att bygga demokrati. Än är arbetet inte slut.
            </seg>
          </u>
          <note type="speaker" n="be46d439">
            Anf. 53 JOHNNY SKALIN (SD):
          </note>
          <u who="johnny_skalin_8b916b" xml:id="i-1c21684b3f086559-0" n="26ade813">
            <seg n="c3c2cbf5">
              Herr talman! Mot bakgrund av det svenska medlemskapet, och särskilt
              genom det så kallade Lissabonfördraget, menar jag att det helt
              enkelt inte längre går att tala om utrikespolitik utan att också
              tala om EU. Redan är drygt 30 procent av alla ärenden som behandlas
              i denna kammare härledda från EU. En stor mängd av dessa är dessutom
              tvingande. Till detta har vi även det faktum att det inflytelserika
              ministerrådet om bara två år kommer att övergå till att fatta
              besluten med kvalificerad majoritet. Sveriges möjlighet att blockera
              EU-förslag begränsas därmed till att få med 14 andra medlemsländer
              och 65 procent av EU:s befolkning på vår sida. Omröstning med
              kvalificerad majoritet kommer dessutom att användas på flera områden.
              På de få kvarvarande områden som kommer att tillämpa enhällighetsbeslut
              förs redan diskussioner om hur beslutsprocessen ska göras ännu
              enklare inom EU:s utrikes- och säkerhetspolitik, som man kallar
              det.
            </seg>
            <seg n="a99299a9">
              Krav framförs även på att införa en europeisk beskattningsrätt.
              Andra länders inflytande på svensk inrikespolitik är med andra
              ord redan omfattande och dessutom ökande. Det Europasamarbete
              det svenska folket röstade ja till ser därför fundamentalt annorlunda
              ut i dag än det som utlovades inför folkomröstningen 1994. Så
              är det i alla fall för alla oss som anser att ett samarbete rimligen
              måste bygga på samförstånd och, inte minst, respekt för folkviljan
              i andra länder.
            </seg>
            <seg n="55383068">
              Kan någon av alla de EU-positiva företrädarna här ärligt säga
              emot mig när jag säger att det stora flertalet av alla EU-ärenden
              som hamnar på riksdagens dagordning inte är resultatet av några
              svenska samarbetsförhandlingar eller att Sveriges knappa 2-procentiga
              röstandel i Europaparlamentet inte skapar en trygg bas för att
              garantera svenska intressen? Jag skulle knappast tro det. Dessa
              partier kan inte heller säga att de har det svenska folket bakom
              sig. SCB:s stora novembermätning visar tvärtom att en klar majoritet,
              55 procent, av det svenska folket saknar förtroende för EU. Men
              att det svenska folket motsätter sig att makten ska utgå från
              Bryssel och Strasbourg förändrar inte riksdagens och regeringens
              inställning. Regeringen deklarerar motsatsen fast man tror på
              det så kallade Europasamarbetet.
            </seg>
            <seg n="8bd1f98a">
              Den politiker som tror på det så kallade Europasamarbetet tror
              förstås också på EMU eftersom EMU skapar de sista förutsättningarna
              för att knyta ihop samarbetet, som man nu kallar det, till en
              politisk superstat. Finansministern har själv sagt att euron och
              EMU i första hand är ett politiskt projekt. Då 88 procent av det
              svenska folket enligt Skops decembermätning skulle rösta nej till
              EMU är det klart att det blir svårt att vara lika benhård i att
              beskriva de så kallade fördelarna med ett svenskt EMU-medlemskap.
            </seg>
            <seg n="50a74b78">
              Vad gör man i stället? Man säger i den ena svängen att det kanske
              är bra att vi står utanför EMU i dag bara för att i den andra
              svängen låta Sverige gå med i en europakt som syftar just till
              att delstyra och samordna den ekonomiska politiken för EMU-länder.
            </seg>
            <seg n="117aa68a">
              Respekten för det svenska folkets vilja beskrev statsministern
              vid återrapporteringen efter det EU-toppmöte som behandlade just
              europakten med följande ord: När det finns ett klart svenskt mervärde
              i ett gränsöverskridande samarbete inom EU vill vi inte stå vid
              sidan om.
            </seg>
            <seg n="55421e82">
              Samma inställning har man haft inte bara när det gällt att rösta
              igenom en europakt utan även beträffande inte mindre än tre EU-grundfördrag,
              det vill säga EU-grundlagar, som efter varje steg successivt flyttar
              mer makt från det svenska parlamentet till det europeiska. Detta
              sker utan att man i folkomröstningar ber det svenska folket om
              lov. Den svenska politikens respekt för demokratin och att makten
              ska utgå från folket, vilket ironiskt nog står i första stycket
              i 1 kap. 1 § regeringsformen, kan med andra ord inte beskrivas
              som större än EU-teknokraternas.
            </seg>
            <seg n="e5d418d1">
              Regeringen kallar detta att tro på Europasamarbetet. Om det är
              detta som kallas samarbete bävar jag inför att ens tänka tanken
              på vad som återstår av Sveriges självbestämmande efter ytterligare
              tre grundfördrag.
            </seg>
          </u>
          <note n="d6c94768">
            I detta anförande instämde Kent Ekeroth och Julia Kronlid (båda
            SD).
          </note>
          <note type="speaker" n="51d1fe70">
            Anf. 54 ABIR AL-SAHLANI (C) replik:
          </note>
          <u who="abir_al-sahlani_5eda5c" xml:id="i-443f369849396366-1" n="07c38523">
            <seg n="ba9c318d">
              Fru talman! När jag lyssnade på det förra inlägget från Sverigedemokraterna
              försökte jag verkligen höra efter vad Sverigedemokraterna vill
              göra för att stötta en demokratisk utveckling vad gäller den arabiska
              våren. Men det var jättesvårt att få fram någonting. Till slut
              kom det fram att demokrati egentligen måste sättas i relation
              till kultur, religion och vad folk har för traditioner.
            </seg>
            <seg n="232cd6d5">
              Anser Sverigedemokraterna, Johnny Skalin, att muslimer inte klarar
              av att ha en demokrati? Anser ni att muslimer inte är värda demokrati?
            </seg>
          </u>
          <note type="speaker" n="15349d68">
            Anf. 55 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1c21684b3f086559-1" n="26ade813">
            <seg n="52ea9818">
              Fru talman! Mitt anförande handlade om EU och inte om muslimer.
              Det jag talade om i mitt anförande handlar om det demokratiunderskott
              vi har i Europeiska unionen där vi hela tiden överför makt från
              Sverige till Europa. Jag berörde över huvud taget inte den arabiska
              våren. Den kan man prata om med Kent Ekeroth.
            </seg>
          </u>
          <note type="speaker" n="5304fe06">
            Anf. 56 ABIR AL-SAHLANI (C) replik:
          </note>
          <u who="abir_al-sahlani_5eda5c" xml:id="i-443f369849396366-2" n="07c38523">
            <seg n="c5d70bf1">
              Fru talman! Johnny Skalin, jag fick intrycket att Kent Ekeroth
              talade för hela det sverigedemokratiska partiet och inte enbart
              ur sin egen personliga synvinkel. Nu frågar jag om Sverigedemokraternas
              inställning och inte din personliga inställning.
            </seg>
            <seg n="bff43dcf">
              Tycker verkligen Sverigedemokraterna att demokrati inte är förenligt
              med Mellanöstern?
            </seg>
          </u>
          <note type="speaker" n="e5712a85">
            Anf. 57 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1c21684b3f086559-2" n="26ade813">
            <seg n="89530162">
              Fru talman! Vi tror på folket och på folkviljan. Är det så att
              folket i de här länderna vill ha demokrati tycker vi att det är
              en positiv utveckling. Nu kanske vi har haft synpunkter på det
              som har hänt där och på om det verkligen är en sådan utveckling
              vi har sett i de områdena.
            </seg>
            <seg n="d6625526">
              Kent Ekeroth redogjorde föredömligt för den syn som Sverigedemokraterna
              har i den här frågan. Jag tycker att han klargjorde det väldigt
              väl, och jag ser egentligen ingen anledning att utveckla det vidare.
            </seg>
          </u>
          <note type="speaker" n="9a7db780">
            Anf. 58 CHRISTIAN HOLM (M) replik:
          </note>
          <u who="christian_holm_a187f5" xml:id="i-48d83c8c4305dc46-4" n="c6c3f497">
            <seg n="415bf11b">
              Fru talman! Jag var också uppe i replikskifte med Kent Ekeroth
              tidigare. Jag ställde då en väldigt tydlig fråga och fick höra
              en lång rad saker som Sverigedemokraterna, eller Kent Ekeroth
              eller både och, inte vill. Men jag ger även Johnny Skalin chansen:
              Finns det någonting som Sverigedemokraterna vill göra någon form
              av samarbete eller liknande för att stimulera demokrati och respekt
              för mänskliga rättigheter?
            </seg>
            <seg n="64326e58">
              Du sade tidigare att ni tror på människorna. Men tror ni på de
              människor som i dag reser sig runt om i olika länder i Egypten,
              i Libyen, i Tunisien, i Syrien, i Bahrain och så vidare och kämpar
              för demokrati och riskerar livet varje dag? Hur vill ni stötta
              dem? Vill ni göra någonting som är konkret? Ett enda exempel vore
              väldigt mycket mer än tidigare.
            </seg>
          </u>
          <note type="speaker" n="4381298e">
            Anf. 59 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1c21684b3f086559-3" n="26ade813">
            <seg n="1ac4883e">
              Fru talman! Som jag nämnde tidigare har den här diskussionen
              redan förts mellan Kent Ekeroth och de företrädare för andra partier
              som sitter här. Det jag pratar om är EU och Sveriges förhållande
              till Europeiska unionen.
            </seg>
            <seg n="be6f4110">
              Jag skulle vilja vända på frågan. Har Moderaterna eller övriga
              representanter i den här församlingen någon respekt gentemot de
              svenska väljarna? Här i Sverige har vi ju klart bestämt att vi
              ska ha demokrati. Ändå flyttar ni successivt över mer och mer
              makt till EU genom olika fördrag och beslut på möten på europeisk
              nivå.
            </seg>
            <seg n="4dfef1ba">
              Min poäng är att lyfta upp den här diskussionen som inte förs
              och flytta diskussionen från perifera områden, som visserligen
              är viktiga och som också behövs, till att samtala om hur vi ser
              på makten här i Sverige. Ska makten utgå från svenska folket,
              eller vem ska den utgå från?
            </seg>
          </u>
          <note type="speaker" n="75ced50f">
            Anf. 60 CHRISTIAN HOLM (M) replik:
          </note>
          <u who="christian_holm_a187f5" xml:id="i-48d83c8c4305dc46-5" n="c6c3f497">
            <seg n="49fb7864">
              Fru talman! Jag tackar Johnny Skalin för svaret, som jag tolkar
              som att Sverigedemokraterna inte vill göra någonting för att stötta
              människorna i de här länderna i deras mål att nå demokrati.
            </seg>
            <seg n="e8628860">
              För egen del tycker jag att vi ska ha diskussioner och debatter
              i Sveriges riksdag. Vi har också haft en demokratisk folkomröstning
              om att vi diskuterar vissa frågor också i Europaparlamentet. Från
              Sveriges riksdag och från den svenska regeringen är vi oerhört
              aktiva när det gäller EU:s grannskapspolitik. Vi arbetar mycket
              med det östliga partnerskapet men också med det sydliga partnerskapet,
              och jag har både i medierna och i andra debatter diskuterat med
              representanter för Sverigedemokraterna som också har varit tydliga
              med att de inte tror att detta är en lösning.
            </seg>
            <seg n="65612299">
              Jag får fortfarande inga svar på att man vill göra någonting,
              så jag kan inte tolka det här på något annat sätt än att Sverigedemokraterna
              lämnar walk over och säger att de som kämpar för demokrati utanför
              EU:s gränser eller kanske till och med utanför Sveriges gränser
              får sköta sig själva. Är det så vi ska uppfatta det?
            </seg>
          </u>
          <note type="speaker" n="a4c290df">
            Anf. 61 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1c21684b3f086559-4" n="26ade813">
            <seg n="55ef9674">
              Fru talman! Den här diskussionen har redan förts mellan Kent
              Ekeroth och Moderaterna tidigare. Det finns ingen anledning för
              mig att upprepa samma sak som Kent redan har sagt.
            </seg>
            <seg n="e230ab6d">
              Min poäng och det sade jag också tidigare är att demokratisynen
              i det här parlamentet är att vi ska flytta makten till Europa.
              Sedan ska Europa bestämma över huvudet på Sverige, och de som
              sitter i EU-kommissionen och de europeiska organen ska bestämma
              vad som är Sveriges syn även i de frågor som berör Mellanöstern.
            </seg>
            <seg n="7f42dc73">
              Jag tycker att det är fel väg att gå.
            </seg>
          </u>
          <note type="speaker" n="4ade741e">
            Anf. 62 OLLE THORELL (S):
          </note>
          <u who="olle_thorell_351f49" xml:id="i-10c8bdc1e72e152d-0" n="4d5de3ed">
            <seg n="3c67cf52">
              Fru talman! Jag tänker ägna mitt inlägg åt Asien i allmänhet
              och situationen i Burma i synnerhet.
            </seg>
            <seg n="92f2e267">
              I Asien lever majoriteten av världens fattiga, trots att antalet
              fattiga ändå har minskat stort där. Å ena sidan ser vi exempel
              på hur välståndet ökar och demokratin vinner ny mark. Å andra
              sidan ser vi hur mänskliga rättigheter kränks på många håll och
              friheten minskar.
            </seg>
            <seg n="896d64f0">
              I Nordkorea, precis som Staffan Danielsson tidigare berättade
              om, fortsätter den grymma isoleringen av ett helt folk, och utvecklingen
              är mycket oroande, såväl humanitärt som säkerhetspolitiskt.
            </seg>
            <seg n="f7785bb6">
              I Kina fortsätter kommunistpartiet att med järnhand värna sitt
              maktmonopol. Antalet avrättningar där är flest i världen, och
              bland annat minoriteters rättigheter är starkt begränsade. Från
              Tibet har vi den senaste tiden nåtts av hemska rapporter om tibetaner
              som i protest mot detta bränner sig själva till döds.
            </seg>
            <seg n="4b7436ce">
              Sverige måste i alla sina kontakter med Kina lyfta fram arbetet
              med de mänskliga rättigheterna och införandet av demokratiska
              reformer. Men Kina är också en motor i såväl Asien som den globala
              ekonomin. Kina har lyckats lyfta hundratals miljoner människor
              ur extrem fattigdom. Vår hållning är att Kina inte kan isoleras
              utan måste engageras i världssamfundet och genom nödvändiga reformer
              moderniseras.
            </seg>
            <seg n="3f357ec3">
              Fru talman! Kampen för demokrati förs också i Burma. För ett
              år sedan, nästan på dagen, träffade Urban Ahlin och jag Aung San
              Suu Kyi i Rangoon. Då hade hon nyligen släppts från sin mångåriga
              husarrest. Hon var avvaktande inför utvecklingen men ändå försiktigt
              optimistisk. Budskapet vi fick med oss då och senare i ett seminarium
              i Skandiasalen i Riksdagshuset där Aung San Suu Kyi själv medverkade
              via telefon var alldeles glasklart: Alla politiska fångar måste
              släppas och en dialog med alla parter måste inledas för att få
              till stånd verkliga demokratiska reformer.
            </seg>
            <seg n="f9662d65">
              Nu har ett år passerat och mycket har hänt i Burma, mer än vad
              de allra flesta bedömare hade kunnat gissa. Ett stort antal politiska
              fångar har släppts fria. Aung San Suu Kyi och hennes parti NLD
              kan verka politiskt igen, och hon kommer att kandidera i de fyllnadsval
              som ska hållas senare i vår.
            </seg>
            <seg n="37ebd287">
              Fredssamtal har inletts med en del etniska grupper i gränsområdena,
              och vissa lättnader har skett vad gäller till exempel yttrandefriheten.
              Samtal pågår också mellan höga regeringsföreträdare och Aung San
              Suu Kyi. Hon har själv jämfört läget i Burma nu med det läge som
              Sydafrika befann sig i kring 1990.
            </seg>
            <seg n="d97a3210">
              Allt det här är förstås glädjande, och förhoppningsvis signalerar
              de här förändringarna att något varaktigt positivt ska ske i Burma.
              Men jag vill ändå höja ett varningens finger. Det är lätt att
              låta sig svepas med i den optimism som finns. Vi måste då komma
              ihåg att Burma har styrts av en av världens mest hårdföra diktaturer
              under många år. Militärjuntan har manipulerat omvärlden i decennier
              för att kunna stanna kvar vid makten. Hur gärna jag än skulle
              vilja är det svårt för mig att tro att det gamla ledarskapet och
              de gamla strukturerna plötsligt har drabbats av en längtan efter
              demokrati och därmed lättvindigt släpper ifrån sig all makt. Det
              finns krafter som verkar åt olika håll, och det finns många oroande
              signaler från Burma.
            </seg>
            <seg n="ce941a4e">
              Många av de reformer som har lanserats finns ännu bara på papper
              och kan när som helst rullas tillbaka. Fredssamtal pågår i en
              del konfliktområden, och det finns preliminära avtal om vapenvila.
              Men märk väl det är vapenvila och preliminära avtal, inte färdiga
              fredsavtal.
            </seg>
            <seg n="fecb1a8f">
              Samtidigt vet vi att övergrepp och våld fortsätter exempelvis
              i Kachinprovinsen. Många politiska fångar har släppts, men ännu
              finns hundratals kvar i fångenskap under ofta vedervärdiga förhållanden.
              Det har hållits val till ett parlament, men vallagen och grundlagen
              är djupt färgade av att militären ska kunna behålla ett avgörande
              inflytande oavsett resultat i val.
            </seg>
            <seg n="3213f6ad">
              Omvärlden måste förmå se båda de här tendenserna, dels det positiva
              med demokratiska reformer och frisläppande av fångar, dels att
              det faktiskt är en lång resa kvar innan vi vet att den demokratiska
              utvecklingen är oåterkallelig och att folkets vilja respekteras.
            </seg>
            <seg n="52bcca23">
              Det är nu viktigt att Sverige och omvärlden noga följer utvecklingen,
              att vi stöder den demokratiska oppositionen i och utanför Burma,
              att vi stöder de krafter som verkar för varaktiga och genuina
              demokratiska reformer och att omvärlden inte brådstörtat lättar
              på sanktioner innan verkliga framsteg har gjorts. Det är oerhört
              viktigt att de väpnade konflikterna med de etniska minoriteterna
              löses så att man kommer överens om stabila fredsavtal.
            </seg>
            <seg n="bae6e8c8">
              Sammanfattningsvis, fru talman, kan jag säga att framtiden för
              Burma är svårbedömd. Det står verkligen och väger, men jag hoppas
              och tror att de steg som har tagits är de första på en resa mot
              verklig demokrati och frihet för ett plågat folk som i decennier
              levt under diktaturens ok. Men vägen dit är lång ännu.
            </seg>
          </u>
          <note type="speaker" n="b6b06d60">
            Anf. 63 HANS WALLMARK (M) replik:
          </note>
          <u who="hans_wallmark_93395e" xml:id="i-82684ef4e5407b40-0" n="2f9cefaf">
            <seg n="a020c7e9">
              Fru talman! Låt mig först som moderat företrädare säga till socialdemokraten
              Olle Thorell att han är en mycket värdig representant för Sveriges
              riksdag just genom sitt engagemang för Burma och genom att vara
              en så talför representant för idén om mänskliga rättigheter, inte
              bara på vår egen kontinent utan världen runt.
            </seg>
            <seg n="fb3564fb">
              I det alldeles utmärkta inlägget började han med Fastlands-Kina.
              Då utgår min fråga till Olle Thorell från det vi tidigare under
              dagen har diskuterat i kammaren, huruvida demokrati är möjligt
              på arabiska. Jag tillhör ju dem som är övertygade om att demokrati
              är fullt möjlig på arabiska. Frågan är då: Är demokrati möjlig
              på kinesiska? Det är min fråga till Olle Thorell. Tror Olle Thorell
              det?
            </seg>
            <seg n="330eedbc">
              Det finns faktiskt ett gott exempel på ett kinesiskt område där
              man har demokrati, nämligen Taiwan Republiken Kina i kontrast
              till Folkrepubliken Kina. De har precis nyligen omvalt president
              Ma. Det finns, tycker jag, tecken på att demokrati är fullt möjlig
              även på kinesiska. Delar Olle Thorell den bedömningen?
            </seg>
          </u>
          <note type="speaker" n="83dbbeca">
            Anf. 64 OLLE THORELL (S) replik:
          </note>
          <u who="olle_thorell_351f49" xml:id="i-10c8bdc1e72e152d-1" n="4d5de3ed">
            <seg n="9347cae0">
              Fru talman! Jag får tacka för komplimangen och svara att alldeles
              självklart är demokrati möjlig överallt i världen. Olof Palme
              sade en gång att folkens längtan efter frihet inte kan slås ned,
              den kommer att segra till slut. Det tror jag är en universell
              egenskap hos alla människor, oavsett nationalitet och trosuppfattning.
              Man har en längtan efter frihet, att själv få bestämma över vilka
              representanter man väljer.
            </seg>
            <seg n="f98a4f81">
              Till skillnad mot Sverigedemokraterna tror jag att det är fullt
              möjligt att muslimer kan vara goda demokrater, att kineser kan
              vara goda demokrater. Jag tror däremot inte att det kommer att
              ske i en handvändning i Kina. Det kommer att vara en långsam process
              där friheten sakta vidgas för det kinesiska folket. Där ska Sverige
              finnas med i dialog med Kina på alla plan, från företag till ambassadörer.
            </seg>
          </u>
          <note type="speaker" n="32f5362c">
            Anf. 65 HANS WALLMARK (M) replik:
          </note>
          <u who="hans_wallmark_93395e" xml:id="i-82684ef4e5407b40-1" n="2f9cefaf">
            <seg n="b1e7cc85">
              Fru talman! Jag vill säga att jag delar precis den av Olle Thorell
              gjorda bedömningen. Jag tror att demokrati är möjlig på alla språk,
              i alla kulturer, med alla religioner och alla hudfärger. Jag tror
              också att det är viktigt att säga att det är något som förenar
              partier och politiker som har friheten som grund, som har idén
              om mänskliga rättigheter som ett ideal. Det finns inget hinder
              mot att ha demokrati på arabiska eller att ha demokrati på kinesiska.
            </seg>
            <seg n="03ae359a">
              Det är möjligt, som Olle Thorell säger, att det kan ta sin tid
              att upprätta demokrati på Fastlands-Kina. Jag tror ändå att det
              är viktigt att man i debatten lyfter fram de goda exemplen. Jag
              tycker att just Taiwan, Republiken Kina, är ett gott exempel på
              att det är fullt möjligt att ha demokrati på kinesiska. Man har
              gått från att ha släppt och frigjort politiska fångar, man har
              accepterat mediefriheten, och man har i dag ett blomstrande samhälle
              med en politisk debatt och en politisk pluralism. Det är ett gott
              exempel. Det tycker jag att vi ska lyfta fram, inte minst i relationer
              med regimen i Peking.
            </seg>
          </u>
          <note type="speaker" n="30975269">
            Anf. 66 OLLE THORELL (S) replik:
          </note>
          <u who="olle_thorell_351f49" xml:id="i-10c8bdc1e72e152d-2" n="4d5de3ed">
            <seg n="7e0bd56c">
              Fru talman! Jag har inte mycket att tillägga. Vi är överens.
              En statsvetare i Singapore som jag pratade med en gång gjorde
              en liknelse om politiskt förändringsarbete och demokratisk utveckling.
              Mr Thorell, it is just like windsurfing, sade han. Jämförelsen
              var som när man tappar seglet när man vindsurfar. Då ligger seglet
              där fyllt med vatten, men det har en tamp man kan dra i. Rycker
              man för hårt i den tampen kommer inget att hända. Man måste segdra.
              Man måste upprätthålla trycket och inte ge tappt hur tungt det
              än kan kännas. Då kommer det där seglet att resa sig. Det tror
              jag är sant när det gäller demokratisk utveckling i Kina eller
              var som helst i världen, att upprätthålla trycket, att fortsätta
              segdra och inte ge tappt. Det kommer att bli bättre så småningom.
            </seg>
          </u>
          <note type="speaker" n="09bb3aa4">
            Anf. 67 CHRISTIAN HOLM (M):
          </note>
          <u who="christian_holm_a187f5" xml:id="i-48d83c8c4305dc46-6" n="c6c3f497">
            <seg n="79036686">
              Fru talman! Sveriges roll i världen och den svenska utrikespolitiken
              är alltid intressant att diskutera och debattera. Jag tänkte ägna
              en stor del av min tid åt de länder som saknar frihet och öppenhet
              eller där processer pågår för att gå från ofrihet och förtryck
              till vad vi hoppas ska bli just frihet och öppenhet.
            </seg>
            <seg n="b37828f7">
              Sedan vi stod här förra året i februari har det hänt en hel del
              runt om i vår värld, mer än de flesta utav oss någonsin hade kunnat
              tänka sig. Förra året hade den arabiska våren just börjat i Tunisien
              och i Egypten. Dagen innan vi debatterade började medierna rapportera
              om att det började ske saker också i Libyen.
            </seg>
            <seg n="4e9f2cfd">
              Nu vet vi lite mer, men mycket är oklart. Diktatorer har fallit,
              andra biter sig kvar. I Tunisien, Egypten och Libyen har vi sett
              frihetsrevolutioner och välkomna framsteg, men vi har också sett
              bakslag och oroande tendenser med inskränkningar i möjligheterna
              för folket och det civila samhället att agera.
            </seg>
            <seg n="cb74d1c9">
              Men vi har också Syrien, där regimen under Assad utsätter det
              syriska folket för våld, besinningslöst dödande och förtryck varje
              dag. Vi kan läsa om det här och nu i tidningarna. Det har nämnts
              tidigare att Assad måste gå. Det är en självklarhet. Det vi ser
              är dödsryckningarna för en regim som är på väg att falla är på
              gränsen till kollaps. Men frågan är vad som kommer härefter. Vi
              har all anledning att se med oro på vad som sker, men också all
              anledning att göra vad vi kan för att det ska bli bra. Det är
              viktigt att få till stånd en kraftfull och tydlig FN-resolution.
              Därför är det inte bara beklagligt utan också upprörande och allvarligt
              att länder som Ryssland och Kina motsätter sig detta.
            </seg>
            <seg n="fb9d2703">
              I går var det årsdagen för fredsrevolutionen i Bahrain. Där kunde
              vi se att regimen och säkerhetstjänsten mobiliserade tufft. Det
              finns många länder vi kan nämna.
            </seg>
            <seg n="f72dbbc6">
              Sverige och EU kan och bör göra verklig skillnad i människors
              kamp för frihet genom att stötta alla dem som arbetar för mänskliga
              rättigheter och demokrati på plats men också i situationer som
              kräver att de utsatta måste lämna sina länder. Kent Ekeroth, som
              jag debatterade med tidigare, har lämnat salen, men Julia Kronlid,
              Sverigedemokraternas representant i utrikesutskottet, är fortfarande
              här. Sverigedemokraterna argumenterar ofta för att vi ska agera
              i länderna och inte ta emot flyktingar. Men vi kan konstatera
              att Sverigedemokraternas hjälp-på-plats-politik uppenbarligen
              saknas. Jag har frågat två enskilda sverigedemokrater om de har
              ett enda förslag för att förbättra situationen för de människor
              som kämpar för demokrati, och jag har inte fått ett enda svar.
              Det är talande.
            </seg>
            <seg n="bc051939">
              Fru talman! Det är ju inte bara i norra Afrika och Mellanöstern
              som förtrycket finns och där krav på förändringar ställs. Förra
              året när vi stod här hade vi bevittnat vad som skett i Vitryssland
              i december 2010. Där rådde förtryck, och ett falskt val hölls
              där presidenten klamrade sig fast med hjälp av valfusk. Några
              av oss hade möjlighet att på plats övervaka valet och se alla
              de övergrepp som begicks. Många fängslades, och många sitter kvar
              i fängelse i dag.
            </seg>
            <seg n="061fbeae">
              Presidentkandidater som Andrej Sannikov och Nikolaj Statkevitj
              sitter i fängelse. Ordföranden för ungdomsorganisationen Malady
              Front, Zmitser Dasjkevitj, är en annan. Vi får höra rapporter
              om pågående tortyr och deras dåliga hälsotillstånd. Vårt budskap
              måste vara tydligt i alla dessa fall. Vi står upp för demokrati
              och mänskliga rättigheter, och vi ser vad regimen gör i Vitryssland,
              i Syrien och i andra länder och vi accepterar det inte.
            </seg>
            <seg n="b7cb5cba">
              Glädjande nog har vi sett vad som händer och sker i Burma. Vi
              ska vara noga med att ta till vara de möjligheter som där ges.
              Men vi måste också i fortsättningen tydligt ställa krav på reformer.
              Det finns fortfarande alldeles för många politiska fångar, och
              mycket är oklart. Men vi måste våga se vad som är positivt.
            </seg>
            <seg n="e8314327">
              Vi ser också en negativ utveckling i länder som Ukraina. Där
              har man fängslat den tidigare presidentkandidaten och oppositionsledaren
              Julia Tymosjenko av uppenbart politiska skäl. Vi kan ifrågasätta
              rättssäkerheten i landet.
            </seg>
            <seg n="6e3cf253">
              Vi kan också se någon form av politisk parodi i Putinismens Ryssland.
              Premiärminister och president byter positioner med varandra, och
              det ämbete som har mest makt är det som innehas av den som heter
              Putin. Vi kunde också se att valet i december inte var speciellt
              fritt.
            </seg>
            <seg n="df4554f3">
              Man har i Venezuela valt en oppositionsledare. Nu kvarstår frågan
              om vi kommer att se demokratiska val och om Chávez kommer att
              godkänna detta.
            </seg>
            <seg n="b5089926">
              Fru talman! Vi måste stå upp för och i alla lägen värna våra
              värderingar om frihet och öppenhet. Det måste vara en självklarhet
              för varje svensk politisk representant. Stödet för demokrati och
              mänskliga rättigheter är den enskilt största sektorn i det svenska
              biståndet. Anslaget till demokratibiståndet har ökats kraftigt
              under året, inte minst vad gäller biståndet till frihet på nätet.
            </seg>
            <seg n="48dbbe08">
              Sverige måste fortsätta att vara en tydlig röst för frihet och
              öppenhet. Det är ett moraliskt ansvar vi har gentemot alla de
              människor runt om i världen som saknar just detta. Friheten på
              nätet och svenskt demokratibistånd är och ska vara ett hot mot
              varje diktator runt om i världen.
            </seg>
          </u>
          <note type="speaker" n="c842b5ec">
            Anf. 68 JULIA KRONLID (SD) replik:
          </note>
          <u who="julia_kronlid_4ece83" xml:id="i-0fe502c1bb018dd8-3" n="59188d7f">
            <seg n="e05f82d2">
              Fru talman! Det var en märklig debatt tidigare när Christian
              Holm och andra replikerade på Johnny Skalins anförande när han
              pratade om EU. Jag är glad att Christian Holm tog upp frågan en
              gång till så att jag fick gå upp i replik.
            </seg>
            <seg n="c83d5bde">
              När det gäller vår vilja att verka för demokrati i Nordafrika
              och Mellanöstern vill jag ta upp ett exempel med frihandelsavtal.
              I EU-nämnden och i utrikesutskottet har vi påtalat vikten av att
              verkligen vara tydlig när det gäller krav på demokrati och mänskliga
              rättigheter. Nu när det har varit aktuellt med till exempel Egypten
              och Tunisien tycker jag att man i kammaren har talat om tydliga
              krav på demokrati och mänskliga rättigheter som ett sätt att påverka.
              Men när det väl gäller ingås dessa avtal alldeles för lättvindigt.
              Vi har varit de enda som har reserverat oss, det vill säga att
              kraven måste vara tydligare. Läget i Tunisien och Egypten just
              nu är inte okej. Vi måste ställa högre krav.
            </seg>
            <seg n="a00604d6">
              Varför vill Christian Holm så lättvindigt ingå avtal utan att
              ställa tydligare krav?
            </seg>
          </u>
          <note type="speaker" n="92e18f82">
            Anf. 69 CHRISTIAN HOLM (M) replik:
          </note>
          <u who="christian_holm_a187f5" xml:id="i-48d83c8c4305dc46-7" n="c6c3f497">
            <seg n="d9931b85">
              Fru talman! Jag tycker inte att det är speciellt förvånande att
              ställa frågor till Johnny Skalin om vad Sverigedemokraterna tycker
              om han ger sig in i debatten. Det är bra att Julia Kronlid är
              med i diskussionen eftersom vi har haft en artikeldebatt på Newsmill
              där vi har diskuterat dessa frågor. Där finns en tydlig tendens
              från Sverigedemokraternas sida att vara emot och oerhört skeptisk
              mot det sydliga partnerskapet.
            </seg>
            <seg n="53491eed">
              Johnny Skalin reste frågan om EU, och sydliga partnerskapet är
              en fråga som är högst väsentlig i EU-sammanhang. I de samarbetena
              ställer vi krav på demokratisk utveckling. I det östliga partnerskapet
              finns länder med som jag nämnde i talarstolen. Vitryssland är
              Europas sista diktatur. Det är en hårdför regim som blir allt
              hårdare.
            </seg>
            <seg n="0afe5897">
              Självklart ska dessa länder finnas med i vår grannskapspolitik,
              men det är lika självklart att de inte är välkomna att delta i
              vårt arbete under tiden de styrs av diktatorer. Det är ett krav.
            </seg>
          </u>
          <note type="speaker" n="ca65ebd9">
            Anf. 70 JULIA KRONLID (SD) replik:
          </note>
          <u who="julia_kronlid_4ece83" xml:id="i-0fe502c1bb018dd8-4" n="59188d7f">
            <seg n="a8bd7884">
              Fru talman! Christian Holm talar om tydligare krav för frihandelsavtal.
              Dock är man på väg att ingå ett frihandelsavtal samtidigt som
              situationen i dessa länder inte är okej.
            </seg>
            <seg n="210856a3">
              Till exempel upplever kristna en svår situation i Egypten. Det
              är man tyst om i Sverige. Vi har påtalat detta i till exempel
              frågestunder i kammaren, och vi får inte speciellt mycket respons
              för vad man ska göra för att stödja kristna i Egypten och i andra
              länder där de också blir förföljda och dödade för sin tro.
            </seg>
            <seg n="cf94735f">
              Andra viktiga sätt är att påverka med hjälp av FN och ställa
              krav på ett antagande av FN:s konvention om mänskliga rättigheter
              i dessa länder. Jag var tydlig om detta i mitt anförande. Det
              är tråkigt att här säga att SD inte vill göra någonting.
            </seg>
            <seg n="4b98efa4">
              Att med hjälp av UNHCR hjälpa människor på plats har jag också
              framfört i dagens debatt. Hur kommer det sig, Christian Holm,
              att man lägger enbart 500 miljoner på att hjälpa människor på
              plats och räknar av 3 miljarder i biståndet?
            </seg>
          </u>
          <note type="speaker" n="4effb1d8">
            Anf. 71 CHRISTIAN HOLM (M) replik:
          </note>
          <u who="christian_holm_a187f5" xml:id="i-48d83c8c4305dc46-8" n="c6c3f497">
            <seg n="52592b6a">
              Fru talman! Regeringen och riksdagen har röstat för tydliga texter
              vad gäller mänskliga rättigheter. I mänskliga rättigheter ingår
              självklart religionsfrihet. När det gäller Egypten, Tunisien och
              andra länder, för vilka Sverigedemokraterna har en skeptisk hållning,
              där en del av befolkningen är muslimer, en del är kristna och
              en del utövar någon annan religion, säger vi att religion egentligen
              är oväsentligt. Oavsett om du är kristen eller muslim eller utövar
              någon annan tro ska det inte inverka på det politiska demokratiska
              systemet. Självklart kan vi bära med oss värderingar, men mänskliga
              rättigheter och demokrati är universellt. Det förutsätter att
              om man är kristen och bor i Egypten, Syrien, Sverige eller något
              annat land ska man ha samma rättigheter som en muslim som bor
              i dessa länder. Det handlar om alla människors lika värde och
              lika rättigheter.
            </seg>
          </u>
          <note type="speaker" n="100541c3">
            Anf. 72 KENNETH G FORSLUND (S):
          </note>
          <u who="kenneth_g_forslund_7d5e05" xml:id="i-ca26a714d4c66f8b-0" n="0e879e7d">
            <seg n="923c032d">
              Fru talman! I den utrikespolitiska debatten, och likaväl i regeringens
              utrikesdeklaration som i den socialdemokratiska alternativa utrikesdeklarationen,
              har biståndspolitiken sin givna plats. Det är en dag och en debatt
              som präglas mycket av allt det goda som vi i Sverige vill göra
              i resten av världen. Det är just genom biståndspolitiken som vi
              kan göra en del av orden till verklighet, genom att engagera oss
              runt om i världen för olika projekt som bidrar till demokrati
              och utveckling. Det är det vi har biståndspolitiken till.
            </seg>
            <seg n="93f3df53">
              Sverige har en tradition som om några månader fyller 50 år. Så
              länge har den svenska biståndspolitiken i nuvarande form bedrivits.
              Den inleddes i och med de förslag som regeringen Erlander lade
              fram 1962 i proposition 100. Vi har anledning att komma tillbaka
              till det senare under året.
            </seg>
            <seg n="bbfca3b3">
              Den socialdemokratiska solidaritetspolitiken syftar till att
              minska fattigdomen, minska orättvisorna i världen och skapa en
              hållbar och demokratisk utveckling. Vi kan naturligtvis här i
              kammaren och på andra ställen debattera hur detta ska uppnås,
              för jag tror nog att de allra flesta av oss ställer upp på de
              här målen. Men som så många gånger annars i politiken kanske det
              inte alltid är målen som skiljer så mycket som medlen och huruvida
              medlen främjar de mål man säger sig vilja nå.
            </seg>
            <seg n="14fce028">
              Det finns skillnader i hur en socialdemokratiskt ledd regering
              skulle föra biståndspolitiken och hur den nuvarande moderatledda
              regeringen för biståndspolitiken. Kanske en del av skillnaden
              förklaras av att Moderaterna har en lite tudelad syn på biståndspolitiken
              och framför allt hur mycket pengar vi ska lägga på biståndet.
              Man är lite de motvilliga administratörerna av en politik som
              man sitter fast i, känns det som för mig som betraktar det lite
              från sidan, utanför regeringen.
            </seg>
            <seg n="d700e615">
              Det är en politik där det finns en bred majoritet i riksdagen
              som ställer upp på enprocentsmålet, men den ska genomföras av
              en biståndsminister som kommer från ett parti som då och då ärligt
              säger att man kanske inte tycker att enprocentsmålet är det bästa.
              Det känns mer som ett utbetalningsmål än ett biståndsmål. Möjligen
              är det just det här tudelade förhållningssättet i fråga om biståndsverksamheten
              som gör att det ibland låter lite konstigt när man lyssnar på
              både biståndsministern och andra moderata företrädare om deras
              inställning till biståndspolitiken.
            </seg>
            <seg n="c0382a01">
              Vi socialdemokrater tycker att det svenska utvecklingssamarbetet
              ska vara ambitiöst, hålla en hög kvalitet och ge resultat. Det
              är inget unikt i det heller det ställer även regeringen och dess
              biståndsminister upp på. Men biståndsministern försöker också
              framstå som den som har uppfunnit kvalitet i biståndet och att
              det är viktigt att jobba med och utvärdera målen. Det arbetet
              inleddes i själva verket långt innan Gunilla Carlsson blev biståndsminister.
              Det är alltså ingen moderat uppfinning i biståndsarbetet, lika
              lite som rösträtt, apartheidmotstånd eller annat som det skrivs
              om i moderata idéprogram.
            </seg>
            <seg n="9970f454">
              För oss socialdemokrater är de allra mest övergripande och viktiga
              målen att nå långsiktigt för det är ett långsiktigt arbete med
              biståndet tre: att nå demokrati, att skapa fred och säkerhet och
              att bidra till en hållbar miljö och en hållbar tillväxt och utveckling
              i hela världen, inte bara i vår del av världen utan även i de
              delar av världen som fortfarande har stora utvecklingsbehov och
              många steg och kliv att ta innan de når den sociala och ekonomiska
              nivå som vi har nått i vår del av världen.
            </seg>
            <seg n="7feda23e">
              Biståndspolitiken och utvecklingspolitiken är vårt sätt i den
              rika delen av världen att hjälpa dem som hittills har varit mindre
              lyckligt lottade att kunna utvecklas, att kunna nå dit vi har
              kommit. Det är viktigt att vi bedriver det arbetet på ett seriöst
              sätt och att vi använder de pengar som vi anslår till det och
              till dem som vill arbeta med det på ett klokt sätt.
            </seg>
            <seg n="bc32851d">
              Fru talman! I den socialdemokratiska alternativa utrikesdeklarationen
              utvecklar vi mer hur vi skulle vilja föra biståndspolitiken. Just
              den här debatten har inte den formen att vi kan yrka bifall till
              någonting eftersom vi inte fattar några beslut, men om jag hade
              kunnat göra det, fru talman, skulle jag i dag ha yrkat bifall
              till den socialdemokratiska alternativa utrikesdeklarationen.
            </seg>
          </u>
          <note type="speaker" n="a8e31628">
            Anf. 73 CHRISTIAN HOLM (M) replik:
          </note>
          <u who="christian_holm_a187f5" xml:id="i-48d83c8c4305dc46-9" n="c6c3f497">
            <seg n="4d80d3e5">
              Fru talman! Jag tyckte att det fanns anledning att gå upp och
              diskutera biståndet med Kenneth G Forslund. Vi hörde nästan mer
              om regeringens biståndspolitik än om vad som står i det dokument
              från Socialdemokraterna som jag ännu inte har sett men som jag
              ska ta del av. Kenneth G Forslund diskuterade att resultat är
              viktigt och att det är bra med ett effektivt bistånd. Det är vi
              i allt väsentligt eniga om. Samtidigt finns det givetvis skillnader
              i delar.
            </seg>
            <seg n="cdca6de5">
              Vi har haft en landfokusering som också har diskuterats under
              lång tid. Men det var först när det blev en alliansregering som
              det arbetet påbörjades, och det arbetet behöver fortsätta.
            </seg>
            <seg n="94693bcf">
              Vi har haft en tydlig inriktning på att kraftigt stärka stödet
              till demokrati och mänskliga rättigheter. Vi har ökat biståndet
              till fattigdomsbekämpningsdelen i Afrika, och Afrikadelen har
              ökat. Dessutom gör vi en stark prioritering av kvinnors rättigheter
              och deltagande.
            </seg>
          </u>
          <note type="speaker" n="e00e9d22">
            Anf. 74 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-ca26a714d4c66f8b-1" n="0e879e7d">
            <seg n="091685b3">
              Fru talman! Det är bra att Christian Holm tar tillfället i akt
              att prata även om biståndspolitiken. Jag noterade att han inte
              kom in så mycket på den i sitt anförande. Men vi har korta anföranden
              det ligger alltså ingen anklagelse i detta.
            </seg>
            <seg n="f72a5bf8">
              Christian Holm pekade på att regeringen jobbar aktivt med resultatmål
              och effektivitet. Nu är det förvisso Christian Holms privilegium
              att ställa frågorna här, men jag vill ändå rikta en fråga till
              honom: De krav ni ställer om resultat och effektivitet, gäller
              de lika för alla aktörer som ägnar sig åt bistånd?
            </seg>
            <seg n="af7ea2d6">
              Den andra frågan jag vill ställa gäller landfokuseringen, som
              du talar om. Då avser du väl att det skulle bli färre biståndsländer.
              Hur många färre länder har det blivit som åtnjuter svenskt bistånd?
            </seg>
          </u>
          <note type="speaker" n="0d51b3f9">
            Anf. 75 CHRISTIAN HOLM (M) replik:
          </note>
          <u who="christian_holm_a187f5" xml:id="i-48d83c8c4305dc46-10" n="c6c3f497">
            <seg n="147e71f4">
              Fru talman! Det är sant att jag inte ägnade huvuddelen av mitt
              anförande åt biståndspolitik. Men vi hade en särskild biståndsdebatt
              här strax före jul. Å andra sidan handlade mitt anförande i stort
              sett enbart om frihet, mänskliga rättigheter och demokrati, den
              viktiga och största delen i vårt bistånd. Det finns väl en poäng
              i det också.
            </seg>
            <seg n="4c0c30ce">
              Som jag sade i mitt förra inlägg är det viktigt att vi fortsätter
              arbetet med landfokuseringen, och det finns en uttalad strategi
              för detta. Antalet har minskat, dock inte fortsatt i den utsträckning
              som vi önskar.
            </seg>
            <seg n="2cdfec07">
              Som Kenneth G Forslund noterade tidigare har det funnits diskussioner
              mellan allianspartier och riksdagens partier om storleken på biståndet
              i procent. Det vi kan konstatera är att vi har en tydlig alliansöverenskommelse
              som vi arbetar med. Vi kan också konstatera att detta är den enda
              regering som under varje år den suttit har levererat 1 procent
              av bni i bistånd. Vi kan ju kolla hur många gånger tidigare regeringar
              som har lovat det har gjort samma sak.
            </seg>
          </u>
          <note type="speaker" n="cf058add">
            Anf. 76 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-ca26a714d4c66f8b-2" n="0e879e7d">
            <seg n="fc047b50">
              Fru talman! Vad gäller enprocentsmålet: Det uppnåddes under slutet
              av de socialdemokratiska regeringsåren, under tiden 20022006.
              Vi har inte haft någon annan ambition och jag tror inte heller
              att vi kommer att ha någon annan ambition än att uppfylla enprocentsmålet
              även i framtiden. Därvidlag har kanske inte den borgerliga regeringen
              inneburit någon förändring tack och lov, ska jag säga, för många
              var väl oroliga för att det snarare skulle bli en försämring.
            </seg>
            <seg n="d53b776a">
              När det gäller landfokusering är jag inte riktigt säker, så den
              som är intresserad bör kolla statistiken. Men min minnesbild är
              att det slutade med att vi faktiskt har ett land mer i listan
              i dag än tidigare. Jag ser det inte som upprörande på något vis.
              Men det är lite ironiskt om det är så.
            </seg>
            <seg n="e2749e5a">
              Jag är inte riktigt säker på statistiken, men detta säger i vart
              fall en del om var verkligheten landade: det blev inte så stor
              skillnad. Vi får säkert anledning att komma tillbaka och debattera
              detta.
            </seg>
          </u>
          <note type="speaker" n="b74ed113">
            Anf. 77 MATS JOHANSSON (M):
          </note>
          <u who="mats_johansson_108f17" xml:id="i-50785764e364e3da-0" n="10666f16">
            <seg n="46218783">
              Fru talman! Vid förra årets utrikesdebatt i denna kammare hade
              jag äran att tala som nyvald rapportör för mediefrihet i Europarådet.
              Sedan dess har arbetet på en rapport om läget för mediefriheten
              i Europa inletts, för att presenteras under höstsessionen i Strasbourg.
            </seg>
            <seg n="7714ebd1">
              Det finns tyvärr ingen anledning till optimism. Snarare har läget
              försämrats i flera medlemsländer. Några av dem har nämnts: Ryssland,
              Ukraina och Ungern, för att inte tala om Turkiet. Detta har demokratiminister
              Birgitta Ohlsson utvecklat i en aktuell rapport häromdagen från
              tankesmedjan Frivärld.
            </seg>
            <seg n="3308ac64">
              I höstas nåddes vi av beskedet att den turkiske bokförläggaren
              Ragıp Zarakolu hade gripits och fängslats efter hemkomsten, efter
              att vid bokmässan i Frankfurt ha presenterat en rapport om övergreppen
              mot författare och förläggare i Turkiet. Där sitter han fortfarande
              i väntan på rättegång, liksom närmare hundratalet journalister
              och jurister, bland dem Muharrem Erbey. Han sitter där fängslad
              utan dom sedan julen 2009, bland annat för att ha hållit en föreläsning
              i Sveriges riksdag, där han ska ha förtalat den turkiska staten,
              som en av åtalspunkterna lyder.
            </seg>
            <seg n="57ec984a">
              Visst ska vi glädjas åt it-genombrottet för det fria ordet i
              många diktaturer. Men vi får inte glömma dem som fortfarande mördas
              och fängslas för att ha använt detta fria ord. Vi ska heller inte
              förtröttas i pläderingen för att en ökad andel av det svenska
              biståndet även i fortsättningen ska gå till arbetet för politiska
              fri- och rättigheter runt om i världen.
            </seg>
            <seg n="6d882cd2">
              Jag får passa på att honorera min kollega Olle Thorell i riksdagens
              MR-grupp. Vi samarbetar brett över partigränserna just för detta
              ändamål under Olles ledning.
            </seg>
            <seg n="c95bc39e">
              Fru talman! Brott och straff är inte bara titeln på en roman
              av författaren Fjodor Dostojevskij, utgiven i det sena 1800-talets
              Ryssland. Det är också temat för ett lunchseminarium i detta hus
              om en vecka. Då uppmärksammar några av oss ledamöter i riksdagens
              MR-grupp Olle Thorell, Kerstin Lundgren och jag fallet Sergej
              Magnitskij.
            </seg>
            <seg n="22942961">
              Det är ett fall som har väckt internationell uppmärksamhet som
              ett övertydligt exempel på hur utvecklingen eller snarare avvecklingen
              av fri- och rättigheter i Ryssland går åt fel håll, inte bara
              när det gäller valfusk och mediecensur.
            </seg>
            <seg n="c334198f">
              Sergej Magnitskij var en av Rysslands ledande affärsjurister
              fram till sin död 2009, 37 år gammal. Då mördades han under en
              sjukhusvistelse på grund av sitt försvar för lag och rätt i processen
              mot funktionärer som stulit företag tillhöriga det utländska investmentbolaget
              Hermitage. Ingen uppsatt ansvarig har ännu straffats. Tvärtom
              har den ryska staten nyligen vidtagit den ovanliga åtgärden att
              åtala Magnitskij postumt, en praktik som inte tillämpats i Ryssland
              på 500 år.
            </seg>
            <seg n="17e0f8d3">
              Men den ryska mörkläggningen sker dess bättre inte i tysthet.
              Fallet behandlas i den amerikanska senaten på initiativ av den
              demokratiske senatorn Ben Cardin. I Europarådet, EU-parlamentet
              och en rad nationella parlament väcks förslag i syfte att införa
              sanktioner mot gärningsmännen just i detta fall.
            </seg>
            <seg n="6ee15ac8">
              En drivande kraft i det arbetet är affärsmannen William Browder,
              sonson till det amerikanska kommunistpartiets grundare, numera
              bosatt i London. Som chef för Hermitage och därmed en ledande
              investerare i Moskva fick han under 90-talet insyn i många ryska
              bolag och uppmärksammade vid millennieskiftet flera fall av grov
              korruption, bland annat inom den statliga energijätten Gazprom.
              År 2006 svartlistades Browder av den ryska regeringen, klassad
              som ett hot mot den nationella säkerheten, och utvisades. Nu står
              han medåtalad i processen mot den döde Magnitskij.
            </seg>
            <seg n="882f899e">
              Fru talman! Utomlands har fallet Magnitskij väckt starka reaktioner,
              och det ingår numera i undervisningen vid Harvarduniversitetet.
              Det är dags att även Sverige reagerar och agerar. Så skedde glädjande
              nog nyligen när den svenska regeringen tillsammans med den brittiska
              tog upp fallet Magnitskij i Europarådets ministerkommitté, med
              krav på en effektiv brottsutredning. I dagarna har också Polens
              regering instämt i detta krav. Men svaret lär dröja.
            </seg>
            <seg n="22dc2663">
              Desto viktigare är det att belysa och hålla levande fall som
              dessa. Det gör vi som sagt i detta hus med ett framträdande av
              William Browder nästa vecka.
            </seg>
            <seg n="e3091ce8">
              Bevisningen i detta fall är kompakt. Övergreppen har klarlagts
              av presidentens eget MR-råd, och brottslingarna är namngivna.
              Men gärningsmännen frias och belönas. Fallet illustrerar med tydlighet
              förfallet under Putins långa tid vid makten. Och förfallet lär
              väl ytterligare förlängas efter det redan avgjorda presidentvalet
              den 4 mars.
            </seg>
            <seg n="27c20026">
              Det väcker i sin tur frågan om på vilka villkor utländska företag
              kan göra affärer i Ryssland, om företag bara kan stjälas och företagsledare
              utvisas eller som i fallet Chodorkovskij skickas till Sibirien.
            </seg>
            <seg n="9feca549">
              Fru talman! Vi kommer efter anförandet av William Browder nästa
              vecka att skicka runt en petition till alla ledamöter som vill
              stödja kampen för lag och rätt i Ryssland.
            </seg>
          </u>
          <note type="speaker" n="6a4cbc1c">
            Anf. 78 DÉSIRÉE LILJEVALL (S):
          </note>
          <u who="desiree_liljevall_d1fbfb" xml:id="i-dbb58f5c439f8803-0" n="d38c5dfd">
            <seg n="86d67138">
              Fru talman! Jag vill börja med ett utdrag ur höjdhoppsstjärnan
              Patrik Sjöbergs bok Det du inte såg :
            </seg>
            <seg n="1265f0ab">
              Jag kände innerst inne att det han gjorde var fel, ändå låg jag
              bara där och lät det ske. Det var så svårt att hantera situationen.
              Viljo hade alltid varit schysst mot mig, hade gett mig så många
              presenter och hjälpt mig att bli så mycket bättre i höjdhopp.
              Kanske visste han vad han gjorde trots allt. Kanske var det bara
              i idrottsligt syfte han rörde sin hand upp och ner på mitt organ.
            </seg>
            <seg n="9c567fbd">
              Fru talman! I dag är det snart ett år sedan som Patrik Sjöberg
              avslöjade att han hade blivit utsatt för sexuella övergrepp av
              sin tränare och styvfar. Övergreppen pågick under flera år av
              hans ungdom, och i dag är han 46 år.
            </seg>
            <seg n="4d3f851a">
              Första veckan efter avslöjandet fick Barnens rätt i samhället,
              Bris, dubbelt så många samtal av barn som hade utsatts för sexuella
              övergrepp som samma period året dessförinnan. Det blev en intensiv
              debatt i massmedierna. Och samtalen vid fikarasterna, på fotbollsträningarna
              och hemma i tv-sofforna runt om i Sverige genomsyrades länge av
              Patriks blottade sanning.
            </seg>
            <seg n="755b2200">
              Jag hade själv förmånen att lyssna på Patrik Sjöberg när han
              berättade om övergreppen här i Sveriges riksdag någon månad senare.
              Han var inbjuden av Europarådets svenska delegation att delta
              i ett samtal om sexuellt utnyttjade barn.
            </seg>
            <seg n="1d37add9">
              Enligt Europarådet utsätts ett av fem barn i Europa för sexuella
              övergrepp. Fru talman! Ett barn av fem! I en normal skolklass
              med 25 elever innebär det fem barn och i ett elvamannalag i juniorfotboll
              två barn.
            </seg>
            <seg n="48bfa53c">
              De sexuella övergreppen begås sällan av en främling som barnet
              har träffat via internet eller på gatan, utan i sju till åtta
              fall av tio begås övergreppet av barnets nära anhöriga, grannar,
              myndighetspersoner eller pålitliga bekanta, som i Patriks fall.
            </seg>
            <seg n="f306c9a6">
              Fru talman! Jag besökte nyligen Kambodja, bland annat i syfte
              att studera barns rättigheter. Det var en i många stycken ohygglig
              verklighet som mötte mig där. Där i ett av världens fattigaste
              länder utsätts dagligen fattiga barn för övergrepp och våld.
            </seg>
            <seg n="6ccc5df3">
              Jag träffade några av dessa barn vid ett besök på Friends Internationals
              verksamhet i huvudstaden Phnom Penh där ett par tusen gatubarn
              från späd ålder upp till 25 år varje dag får hjälp och stöd. Enligt
              Friends International har varje gatubarn, även de minsta, knappa
              metern höga, våldtagits eller på annat sätt utsatts för sexuellt
              våld eller sexuella övergrepp. Vid en första anblick ser dessa
              sårbara barn ut som vilka barn som helst, men ögonen, blicken,
              vittnar om de hemska erfarenheter de har och om de saker som de
              har upplevt och som inget barn ska behöva uppleva.
            </seg>
            <seg n="b4b37ebb">
              Men barn utnyttjas på fler sätt. Den senaste trenden i huvudstaden
              Phnom Penhs och i dess undre värld är fight clubs med barn i huvudrollen.
              Folk betalar pengar för att se på när barn slåss med knivar och
              andra tillhyggen tills något av barnen ligger på marken, oftast
              svårt skadad eller till och med död.
            </seg>
            <seg n="14fa9bd3">
              Fru talman! I artikel 34 i FN:s konvention om barns rättigheter
              står det att varje barn har rätt att skyddas mot sexuella övergrepp
              och mot att utnyttjas i prostitution och pornografi. Ändå är det
              miljontals barn världen över inte bara i Kambodja som dagligen
              plågas, förtrycks, exploateras och utnyttjas sexuellt, och då
              pratar vi ändå om 2000-talet. Detta är fullständigt oacceptabelt!
            </seg>
            <seg n="6577868c">
              Vi måste lyfta fram frågan kring barns rättigheter i allt internationellt
              samarbete och i dialogen med våra samarbetsländer. Vi måste se
              till att barns utsatthet och framtid lyfts i alla sammanhang och
              att FN:s barnkonvention och dess tilläggsprotokoll hanteras stringent
              . Men vi måste också våga ta tag i problemen på hemmaplan och
              se sanningen i vitögat. Europarådets alarmerande siffror att ett
              av fem barn är offer för någon form av sexuellt utnyttjande gäller
              även i Sverige. Sexuella övergrepp mot barn förekommer även här.
            </seg>
            <seg n="b7136c4e">
              Dessa barn känner skam och skuld. Dessa barn är rädda. Dessa
              barn måste vi se.
            </seg>
          </u>
          <note type="speaker" n="b074c490">
            Anf. 79 ULRIK NILSSON (M):
          </note>
          <u who="ulrik_nilsson_41b251" xml:id="i-2bf687b3f1d1251f-2" n="acdc82cc">
            <seg n="e133b0d6">
              Fru talman! När vi hade utrikesdebatt för ett år sedan var vi,
              som många har sagt, mitt i de förändringar som har skett i den
              arabiska vårens spår. Vi ägnade då en hel del tid åt att fundera
              på vem som har haft mest eller minst ansvar för att situationen
              hade varit sådan den var. Vi ägnade en del tid åt att försöka
              fjärma oss från det gamla och närma oss det nya och kanske för
              lite tid åt att resonera om vad vi kunde lära av utvecklingen.
              Det fanns också några och det har nämnts här i dag som försökte
              lägga tid på att varna för utveckling som man inte ville se.
            </seg>
            <seg n="053322f3">
              För mig är det nu dags att vi börjar reflektera och fundera över
              vad det egentligen är som har hänt. Nu är det tid att dra lärdomar.
            </seg>
            <seg n="7f2499a7">
              Fru talman! Jag har i höstas haft förmånen att få besöka Egypten.
              I Egypten fick jag sammanträffa med ett antal företrädare för
              partier som skulle påbörja sitt arbete. Jag ska göra klart från
              början att jag inte träffade någon från Brödraskapet, utan samtliga
              partier var av mer sekulärt intresse.
            </seg>
            <seg n="8bdc3f27">
              Det var dock en intressant övning att prata med dem. De som bekände
              sig som stående på vänster sida i politiken var mest intresserade
              av att föra ungefär den diskussion som vi förde här i kammaren
              vid förra utrikesdebatten, alltså: Varför stödde ni Mubarak så
              länge? Varför hoppade ni inte av och reagerade?
            </seg>
            <seg n="49fbdf7d">
              De som tillerkände sig en liberal syn sade snarare: Vad har ni
              för erfarenheter att dela med er av? Hur löser man detta med öppenhet,
              demokrati och tillgänglighet?
            </seg>
            <seg n="3f92cb37">
              Det var en intressant skillnad. Man hade lite olika syn när det
              gällde om det var framåt eller bakåt man behövde titta.
            </seg>
            <seg n="5ee96dc1">
              Gemensamt för båda grupperna var att de uttryckte en oro för
              att militärrådet inte ville släppa makten, en oro som tyvärr har
              infriats. Även om jag såg en uppgift i dag om att det kommer att
              vara presidentval i Egypten i maj är det fortfarande tveksamt
              vad militärrådet vill inför framtiden.
            </seg>
            <seg n="7c3555be">
              Tyvärr hade jag innan jag åkte hem från Kairo också möjlighet
              att på nära håll bevittna den oro som var efter den koptiska demonstrationen
              vid informationsdepartementet. Bilden när jag åkte därifrån var
              inte odelat positiv, men det var ändå intressant att ha pratat
              med dem som ville framåt.
            </seg>
            <seg n="ee6d1c03">
              Ett par veckor senare hade jag precis som Abir möjligheten att
              vara valövervakare i Tunisien. Ungefär som Abir säger är det väldigt
              lätt att ta med sig känslan av den positiva utvecklingen samtidigt
              som man också måste respektera deras enorma vilja att allt skulle
              gå rätt till den minutiösa noggrannhet varmed valförrättarna agerade,
              och som vi nästan fick en känsla av gjorde det hela lite ineffektivt,
              var ändå slående och något väldigt positivt att ta med sig.
            </seg>
            <seg n="ded63a94">
              Fru talman! När man ser att det går så olika i Egypten och Tunisien
              kan man börja fundera på om det finns några likheter och skillnader.
              Det har jag tänkt rätt mycket på. Med risk för att eventuellt
              dra alltför långtgående slutsatser av en enda undersökning vill
              jag nämna att jag för någon vecka hade förmånen att få vara på
              Utrikespolitiska institutet och höra en forskare som hade jämfört
              hur bloggarna såg ut i Libanon och Egypten. Det var före den arabiska
              vårens inledning.
            </seg>
            <seg n="4cdd748a">
              I de libanesiska bloggarna, både de engelskspråkiga och de arabiskspråkiga,
              beskrev man ungefär samma saker. I den egyptiska bloggosfären
              användes däremot de engelskspråkiga bloggarna för att sprida information
              till utlandet medan man använde de arabiskspråkiga för att mobilisera
              till aktioner. I de arabiskspråkiga skrev man: Nu ska vi demonstrera!
              I de engelska skrev man: Nu har vi demonstrerat.
            </seg>
            <seg n="e708f10a">
              Just detta att man har en gemensam kommunikation med omvärlden
              i alla avseenden är för mig ett tecken på att integrationen har
              fungerat. Klarar man av att få samma information till alla, både
              till dem som lyssnar på inhemska och dem som lyssnar på externa
              medier, innebär det också att man är en integrerad del. Det är
              otvivelaktigt att Libanon länge har varit ett av de öppnare samhällena
              i den arabiska världen. Det är detta som jag tror att bloggexemplet
              visar.
            </seg>
            <seg n="cb3f9d66">
              På samma sätt har vår handel och öppenhet med Tunisien varit
              betydligt större än med de flesta arabländer. De flesta i Tunisien
              talar franska. Vi hade tidigt frihandelsavtal och tät kontakt
              med europeiska företag. Någonstans är det nog så att där människor
              kan mötas och ta del av en gemensam kultur får man också en större
              möjlighet till förståelse och respekt och därmed till demokrati.
            </seg>
            <seg n="e43195a0">
              Detta är för mig kanske den viktigaste lärdomen av den arabiska
              våren. Vi kan diskutera om man stöder en regim för länge eller
              för kort tid, men vi kan aldrig komma ifrån att där vi ger människor
              och idéer möjlighet att mötas där vi har ett gemensamt språk och
              en kommunikation växer också de mänskliga egenskaperna frihet,
              respekt, mänskliga rättigheter och demokrati.
            </seg>
          </u>
          <note type="speaker" n="5a21740c">
            Anf. 80 KARIN ÅSTRÖM (S):
          </note>
          <u who="karin_astrom_2e0c02" xml:id="i-7d6bb4f4ed53dd41-0" n="09bef8bf">
            <seg n="8bfd21e8">
              Fru talman! Mitt anförande kommer att handla om Norden, som med
              tiden blivit mer och mer intressant för resten av världen.
            </seg>
            <seg n="153adaec">
              Norden beskrivs som en intressant, dynamisk och stor region.
              Det är en region med 25 miljoner invånare och det är den tionde
              största ekonomin i världen som många är nyfikna på och beundrar.
              Det gäller särskilt vår nordiska välfärdsmodell som genom åren
              lyckats kombinera en stark tillväxt och utveckling med jämställdhet
              och rättvisa för människor.
            </seg>
            <seg n="c010b96a">
              I det ligger våra socialdemokratiska folkrörelsetankar. Våra
              idéer och samarbetet mellan våra nordiska länder om rättvisa,
              frihet, jämlikhet och solidaritet har genom åren fått ett stort
              folkligt stöd. Ett av många samarbeten har vi genom Nordiska rådet.
              Det är ett samarbete som i år firar 60-årsjubileum.
            </seg>
            <seg n="bf5b5802">
              Många gånger har jag som ordförande i Nordiska rådets svenska
              delegation fått frågan om vår framgångsrika nordiska välfärdsmodell.
              Vad är det vi gör, och varför har vi lyckats så bra? Det finns
              säkert flera förklaringar, men för mig ligger svaret i att vi
              sedan länge förstått att det är centralt och viktigt med den folkliga
              förankringen. Arbetarrörelsen och folkbildningen har krokat arm
              med politiken, och vi har fört konstruktiva samtal om hur vi tillsammans
              skapar de goda välfärdssamhällen som är till för alla.
            </seg>
            <seg n="44d6eec0">
              Fru talman! Vår nordiska modell har verkligen varit framgångsrik,
              men nu krävs nya idéer. Som ett led i detta har vi socialdemokrater
              tillsammans med våra nordiska systerpartier initierat ett stort
              oberoende forskningsuppdrag kring den nordiska modellen. Vi räknar
              med att vi 2014 kommer att ha de första resultaten från detta.
            </seg>
            <seg n="593356f7">
              Fru talman! I det vardagliga livet möter vi många människor och
              företag som ständigt har problem vid våra nordiska gränser.
            </seg>
            <seg n="fb487da1">
              En högaktuell gränsproblematikfråga handlar om det så kallade
              nordiska skatteavtalet, som förändrades 2008. Det är tydligen
              problem hos Skatteverket med tolkningen av det. Det har inneburit
              att pensionärer som flyttat från Norge till Sverige flera år efteråt,
              utan att de haft någon som helst aning om det, har fått tusentals
              kronor i restskatt. Som mest har en pensionär, som är i kontakt
              med oss, fått ca 400 000 kronor på ett bräde i restskatt. Detta
              är helt oacceptabelt. En fråga är nu ställd till finansministern,
              och vi hoppas att eventuella felaktigheter omgående rättas till.
            </seg>
            <seg n="8806e3b7">
              Ett annat gränshinder handlar om järnvägstransporter mellan Kiruna
              och Narvik. Det är olika krav på lokförarna beroende på i vilket
              land tågsträckan är. Det här skapar en oerhörd tröghet och en
              onödig irritation. En harmonisering av regelverken mellan länderna
              behövs omgående.
            </seg>
            <seg n="80f10f12">
              Det här är bara två aktuella exempel, bland många fler, på onödiga
              gränshinder som vi socialdemokrater nu har lyft upp till våra
              nordiska samordningsministrar och till finansministern här hemma.
            </seg>
            <seg n="1dd9d67b">
              Fru talman! Inom Nordiska rådets ram har vi även parlamentariska
              samarbeten och ministerrådssamarbeten när det gäller bland annat
              Östersjöpolitiken, Barentsområdet och Arktis.
            </seg>
            <seg n="3ffd753b">
              Ett av dessa är högaktuellt, Arktiska rådet. Minister Bildt har
              ordförandeskapet det här året. Det är samtidigt beklämmande och
              beklagligt att vi i riksdagen inte fått möjlighet att vara med
              och delta i utformningen av det ordförandeskapsprogram som Arktiska
              rådet nu jobbar utifrån. Såväl Arktis som Barentsområdet står
              inför gigantiska förändringar, inte minst med tanke på det stora
              intresse som finns med alla naturresurser och klimatförändringarna.
            </seg>
            <seg n="ac583336">
              Fru talman! Vi behöver mycket mer av samarbete för att skapa
              en långsiktigt hållbar utveckling. Därför vill vi socialdemokrater
              se ett betydligt starkare engagemang för Arktis- och Barentsfrågorna.
              Frågorna måste debatteras och börja voteras om här i kammaren.
            </seg>
          </u>
          <note type="speaker" n="b2ae2da3">
            Anf. 81 HANS WALLMARK (M) replik:
          </note>
          <u who="hans_wallmark_93395e" xml:id="i-82684ef4e5407b40-2" n="2f9cefaf">
            <seg n="b8df1f01">
              Fru talman! Det är ett sant nöje för en nordist att få höra en
              annan nordist tala just om Norden och hur viktigt det är. Jag
              gör ingen annan bedömning än Karin Åström. Det är viktigt att
              ha fokus.
            </seg>
            <seg n="eeb163c3">
              Det är också bra att Karin Åström lyfter fram de här gränshindren.
              Det handlar om det rätt hemska besked som ett antal pensionärer
              har fått, precis som det redogörs för, och det kuriösa att man
              måste byta lokförare vid gränsen mellan Sverige och Norge när
              de viktiga malmtågen ska gå från svenska gruvor till utskeppningshamnar.
            </seg>
            <seg n="a68254ea">
              Östersjön nämndes. Då kommer vi in på energipolitiken. Energipolitiken
              är en viktig del i samarbetet i Östersjöområdet och mellan Norden
              och de baltiska republikerna. Därför är det bra att vi är på väg
              att få elkabeln. Vi ser också hur Ryssland använder energifrågor
              som ett påtryckningsmedel mot andra länder.
            </seg>
            <seg n="1428c222">
              I det läget är det viktigt att vi säkrar vår egen elproduktion.
              Ser Karin Åström som socialdemokrat det i ljuset av partiets egen
              inställning till kärnkraft? Om man skulle ha den snabbavveckling
              som man är inne på skulle det kunna få förödande konsekvenser
              för det nordiska Östersjösamarbetet.
            </seg>
          </u>
          <note type="speaker" n="eeda2e20">
            Anf. 82 KARIN ÅSTRÖM (S) replik:
          </note>
          <u who="karin_astrom_2e0c02" xml:id="i-7d6bb4f4ed53dd41-1" n="09bef8bf">
            <seg n="18f60a85">
              Fru talman! Det är alltid trevligt att få debattera nordiska
              frågor med Hans Wallmark.
            </seg>
            <seg n="87c1f19f">
              Nu är vi inne på kärnkraftspolitiken. Som Wallmark vet har vi
              i Sverige en överproduktion av energi. Därför ser jag över huvud
              taget inte den problematik som Wallmark beskriver. Vi har så att
              vi klarar oss. Vi kan även fortsätta att utveckla, inte kärnkraften
              men väl den förnybara energin, där vi faktiskt får de nya jobben.
              Det är en inställning som vi har lagt fast i Nordiska rådet. Vi
              ska jobba med den gröna tillväxten, förnybar energi och nya jobb
              även i Norden.
            </seg>
          </u>
          <note type="speaker" n="29d48b34">
            Anf. 83 HANS WALLMARK (M) replik:
          </note>
          <u who="hans_wallmark_93395e" xml:id="i-82684ef4e5407b40-3" n="2f9cefaf">
            <seg n="d353221c">
              Fru talman! När det gäller nordiskt samarbete och Nordiska rådet
              vet Karin Åström, som ledamot av presidiet i Nordiska rådet, att
              man ökar och intensifierar samarbetet också med Baltiska rådet,
              och Östersjösamarbetet är en väsentlig del av det.
            </seg>
            <seg n="1a0e4933">
              Man kan höra från till exempel Litauen hur Ryssland som energiexportör
              använder priset som ett påtryckningsmedel. Det är en av många
              allvarliga detaljer. Om vi då kan sälja en del av svensk elproduktion
              till våra grannländer, till exempel Litauen eller Lettland, är
              det klart att vi kan lätta på deras beroende av andra länder.
            </seg>
            <seg n="64abb4e0">
              Då vill jag upprepa frågan: Är det inte bra att vi alltmer väver
              samman energi- och elleveranser i vårt område och i ljuset av
              detta även ser på vår egen el- och energiproduktion?
            </seg>
          </u>
          <note type="speaker" n="ff5d4add">
            Anf. 84 KARIN ÅSTRÖM (S) replik:
          </note>
          <u who="karin_astrom_2e0c02" xml:id="i-7d6bb4f4ed53dd41-2" n="09bef8bf">
            <seg n="9435c637">
              Fru talman! Jag är dessutom rapportör när det gäller Rysslandsfrågorna
              för Nordiska rådet, och i de rundabordssamtal som vi har bland
              annat med Ryssland har vi många diskussioner kring just energifrågor.
              Jag ska inte säga att de handlar om den prissituation som Hans
              Wallmark nu tar upp, men vi har många diskussioner om energifrågor,
              förnybar energi och framför allt kärnsäkerhet.
            </seg>
            <seg n="9b35a244">
              Jag ser fortfarande inget problem för Sverige, att vi på något
              sätt skulle riskera vår egen energiförsörjning. Vi fortsätter
              på vår socialdemokratiska, inslagna väg. Vi har sagt att vi på
              sikt ska fasa ut kärnkraften, men vi kommer alltid att säkerställa
              att våra basindustrier har tillräckligt med energi. Och vi växlar
              över mer och mer till förnybar energi, där jobben finns.
            </seg>
          </u>
          <note type="speaker" n="83688bc4">
            Anf. 85 ELISABETH BJÖRNSDOTTER RAHM (M):
          </note>
          <u who="elisabeth_bjornsdotter_rahm_dbf1e1" xml:id="i-ebc66b2a5e282b79-0" n="99ce46b3">
            <seg n="555dbf46">
              Fru talman! Den 1 februari anordnade jag ett seminarium här i
              riksdagen som hade som syfte att lyfta upp två av de åtta viktiga
              millenniemålen som ska uppnås till 2015. De två mål som var i
              fokus var de hälsorelaterade millenniemålen om minskad barnadödlighet
              och förbättrad mödrahälsa. Tyvärr kommer det att bli svårt för
              många länder, framför allt i södra Afrika, att nå de här två viktiga
              målen.
            </seg>
            <seg n="b437456b">
              Under seminariet, där Gunilla Carlsson inledde och aktörer från
              RFSU, Unicef, SAK, Amnesty och UNDP var representerade, diskuterades
              dessa två millenniemål ur flera perspektiv, men målet har vi alla
              gemensamt: Vi måste tillsammans förbättra förutsättningarna både
              för att nå målen 2015 och för att också efter 2015 arbeta för
              en bättre och mer rättvis värld.
            </seg>
            <seg n="5f10b735">
              Även Världsbanken kom i dagarna med en rapport som tar upp betydelsen
              av jämställdhet som en förutsättning för en positiv ekonomisk
              utveckling. Kvinnor måste vara en högre andel av sysselsättningen,
              men då måste de tillåtas vara det. Det kräver att jämställdhetsarbetet
              tas på allvar.
            </seg>
            <seg n="501c81ca">
              Barnadödligheten i Afrika söder om Sahara är nästan dubbelt så
              hög som i övriga utvecklingsområden. Diarré, malaria och lunginflammation
              står för mer än hälften av dödsfallen bland barn under fem år.
              Det är givetvis oförsvarbart att det är på det viset, eftersom
              diarré, malaria och lunginflammation är förhållandevis enkla åkommor
              som går att behandla bara resurserna används på rätt sätt.
            </seg>
            <seg n="c37011cd">
              Till exempel måste vi arbeta för att stater själva stärker sin
              sjukvård och sina hälsosystem. Det handlar också om att vägar
              byggs så att människor som bor långt ifrån enklare och mindre
              kostsamt kan ta sig dit där hjälpen finns. Det måste finnas ett
              långsiktigt arbete som leder till att både barn och deras mödrar
              får den vård som krävs både under och efter graviditeten.
            </seg>
            <seg n="3b72867a">
              Fru talman! Mödradödlighet orsakas av brist på bland annat preventivmedel,
              sexualundervisning, sexuell och reproduktiv rådgivning, adekvat
              mödrahälsovård samt osäkra aborter. I klartext är det grundläggande
              respekt och status för kvinnor som saknas vilket medför dessa
              tragiska konsekvenser. Jämställdhet är med andra ord en förutsättning
              för att förbättra mödrahälsan. Tillgång till och utbildning av
              barnmorskor är avgörande för att minska mödradödligheten och ett
              steg för kvinnor in i arbetslivet. Det är konkreta åtgärder med
              tydliga resultat som även höjer kvinnors status i samhället.
            </seg>
            <seg n="1267bcdd">
              Sexuell och reproduktiv ohälsa hos fattiga kvinnor och flickor
              i utvecklingsländer är en av de vanligaste orsakerna till sjukdom
              och död och därmed ett allvarligt hinder för ekonomisk tillväxt
              och utveckling. För att komma till rätta med detta måste både
              pojkar och flickor undervisas i sina grundläggande rättigheter,
              sin sexualitet och reproduktion. Det är inte lätt eftersom traditioner
              och normer ofta står i vägen för den typen av kunskap. Men vi
              måste i vårt internationella arbete sätta människan och inte strukturerna
              främst. Därför är det viktigt att vi i Sverige tar tillfällena
              i akt och driver vår politik som sätter människans rättighet främst
              och att vi ställer krav på att andra gör detsamma.
            </seg>
            <seg n="d525cb33">
              Det är först när kvinnor i samma omfattning och utsträckning
              som män är delaktiga i civilsamhället, får tillgång till utbildning,
              förvärvsarbete och äganderätt samt kan skyddas mot övergrepp som
              ett lands utveckling verkligen kan ta fart. Jämställdhet är både
              ett mål i sig och en förutsättning för en varaktig och långsiktig
              demokratisk utveckling.
            </seg>
            <seg n="b644d1df">
              Fru talman! Regeringen lyfter i sitt arbete särskilt fram millenniemålen
              om förbättrad mödrahälsa och minskad barnadödlighet i sin biståndsbudget.
              Sverige genomför just nu ett flertal initiativ inom mödrahälsa
              såsom förstärkning av hälsosystem, barnmorskeutbildningar, tillgång
              till preventivmedel och annat material för sexuell och reproduktiv
              hälsa samt kvinnors tillgång till säkra aborter.
            </seg>
            <seg n="c4dc3214">
              Arbetet för att stärka kvinnors och flickors rättigheter är ett
              prioriterat område för regeringen, och biståndet är en del i det
              omfattande arbetet. Regeringen fortsätter att vara tydlig och
              gör kraftfulla ansträngningar för att främja kvinnors rätt både
              i nationell och i internationell politikutformning.
            </seg>
            <seg n="da6c4994">
              Fru talman! Millenniemålen ställer frågan hur på sin spets. Hur
              når vi målen? Hur går vi vidare om vi inte når dem? Hur fortsätter
              vi vårt arbete efter 2015? Hur får det vi gör en positiv effekt
              för de människor vars liv står bakom målen?
            </seg>
            <seg n="e8980e77">
              På det seminarium jag anordnade var det väldigt tydligt att vi
              alla vill nå ända fram och förbättra och förstärka kvinnors och
              barns möjligheter och rättigheter, även om vi inte alltid är överens
              om hur det ska gå till. En sak vi alla vet är att det kommer att
              bli svårt att uppnå millenniemålen till 2015. Men just därför
              måste vi öka våra ansträngningar och förmå utvecklingsländernas
              regeringar att ta sitt ansvar. Just därför måste vi försöka besvara
              frågan hur. Det är vi skyldiga världens fattiga.
            </seg>
          </u>
          <note type="speaker" n="cf07095a">
            Anf. 86 CARIN RUNESON (S) replik:
          </note>
          <u who="carin_runeson_03742d" xml:id="i-54d16ed77c49a287-1" n="76d37bde">
            <seg n="079ec352">
              Fru talman! Jag lyssnade med stort intresse till vad Elisabeth
              Björnsdotter Rahm sade. I allt väsentligt tror jag att vi har
              samma uppfattning i de här frågorna. Vi har diskuterat detta tidigare
              och har ofta ansvar för samma betänkanden.
            </seg>
            <seg n="da5fdab8">
              Men att jag begärde replik beror på att Elisabeth Björnsdotter
              Rahm nu talade väldigt mycket om barnmorskeutbildning och hur
              viktigt det är att kvinnor får tillgång till sjukvård och mödrahälsovård
              i samband med graviditet. Hon nämnde också osäkra aborter. Då
              funderar jag på en sak. Vi har ju lämnat i stort sett hela Latinamerika
              när det gäller bistånd. Som ett stort område betraktat är Latinamerika
              väldigt strängt när det gäller aborter. Den strängaste lagstiftningen
              över huvud taget finns i Nicaragua.
            </seg>
            <seg n="2e3247ec">
              Hur anser Elisabeth Björnsdotter Rahm att ni påverkar och hjälper
              till att få säkra aborter i Latinamerika?
            </seg>
          </u>
          <note type="speaker" n="b6279086">
            Anf. 87 ELISABETH BJÖRNSDOTTER RAHM (M) replik:
          </note>
          <u who="elisabeth_bjornsdotter_rahm_dbf1e1" xml:id="i-ebc66b2a5e282b79-1" n="99ce46b3">
            <seg n="92242878">
              Fru talman! Att stärka kvinnors rätt är jätteviktigt. Där vet
              jag att Carin Runeson och jag är väldigt överens. Att förstärka
              kvinnornas rättigheter i Latinamerika är en lika stor uppgift
              för oss som att ta hand om alla kvinnor i de länder där vi ger
              bistånd.
            </seg>
            <seg n="daa664b7">
              Men här har vi alla en väldigt stor uppgift i att gå ut med upplysning
              och att ställa upp och informera om behovet av säkra aborter och
              om behovet av att vi alla står för kvinnornas rättigheter och
              erbjuder utbildning till alla dessa kvinnor för att de själva
              ska kunna ställa krav på sitt eget liv.
            </seg>
          </u>
          <note type="speaker" n="5214bd78">
            Anf. 88 CARIN RUNESON (S) replik:
          </note>
          <u who="carin_runeson_03742d" xml:id="i-54d16ed77c49a287-2" n="76d37bde">
            <seg n="be55083b">
              Fru talman! Jag ska inte säga emot Elisabeth Björnsdotter Rahm
              när det gäller synpunkterna och svaret på min fråga. Men det är
              inte särskilt enkelt att bara erbjuda utbildning till kvinnor,
              oavsett om de finns i Bangladesh, Nigeria eller Nicaragua, för
              vi vet ju hur jämställdhetsförhållanden och annat är.
            </seg>
            <seg n="c3418b07">
              Jag biter mig ändå fast vid Latinamerika. Utskottet ska snart
              resa till Latinamerika och kanske få lite mer kunskap och information
              om hur man jobbar. Kan Elisabeth Björnsdotter Rahm ge ett exempel
              på hur regeringen rent konkret samarbetar med eventuella frivilligorganisationer
              och andra i något av Latinamerikas länder? Abortlagstiftningen
              där är enligt mitt och Socialdemokraternas sätt att se det under
              all kritik.
            </seg>
          </u>
          <note type="speaker" n="3d40966d">
            Anf. 89 ELISABETH BJÖRNSDOTTER RAHM (M) replik:
          </note>
          <u who="elisabeth_bjornsdotter_rahm_dbf1e1" xml:id="i-ebc66b2a5e282b79-2" n="99ce46b3">
            <seg n="bb8c2f88">
              Fru talman! Jag kan inte annat än hålla med Carin Runeson. Jag
              tycker också att det här är en väldigt prioriterad fråga, eftersom
              det handlar om kvinnors rätt att styra sitt eget liv. Då har man
              också rätt att styra över sin egen kropp och sin sexualitet. Det
              är vi helt överens om.
            </seg>
            <seg n="ec092ff6">
              Sverige har försökt minska sitt bistånd mot vissa länder utifrån
              att man ska få större effekt av det. Sedan görs utvärderingar
              utifrån var vi får den bästa effekten och var våra biståndspengar
              gör bäst nytta.
            </seg>
            <seg n="eaad5f47">
              Det finns organisationer som inte får bistånd som gör väldigt
              mycket nytta i andra länder och framför allt i Latinamerika. Jag
              ser också fram emot att tillsammans med Carin Runeson titta närmare
              på de här frågorna när vi ska besöka några av dessa länder om
              ett par veckor.
            </seg>
          </u>
          <note type="speaker" n="02279f58">
            Anf. 90 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-f91b0b8df07f6bb0-0" n="3b1d7b45">
            <seg n="0366928f">
              Fru talman! För att åtnjuta trovärdighet i utrikes- och säkerhetspolitik
              krävs stor nationell samsyn och samstämmighet framför allt när
              det gäller ett litet land som Sverige. Vi har en lång tradition
              av det när vi diskuterar dessa frågor, vilket det också gavs uttryck
              för i den inledande debatten i dag.
            </seg>
            <seg n="51e47017">
              Men det behövs även aktivitet och engagemang. Det räcker inte
              med fina tal och fina deklarationer och att vi i skrift sammanställer
              vad som är gjort och vad som behöver göras. Det behövs faktiskt
              lite mer av verkstad.
            </seg>
            <seg n="fce3b1c1">
              Debatten i dag har mest rört sig om de södra delarna av vårt
              klot. Jag tänkte ta upp de norra delarna och tala lite grann om
              Arktis- och Barentsområdet.
            </seg>
            <seg n="1dbf0a45">
              Det finns oerhört mycket att säga och diskutera när det gäller
              Arktis- och Barentsområdet. Här finns världens största råvarureserv
              i form av gas, olja, skogsråvaror, mineraler och en storslagen
              natur. Samtidigt är det ur klimat- och miljösynpunkt ett mycket
              känsligt område. På sex minuter hinner jag kanske svepa över några
              av dessa områden.
            </seg>
            <seg n="503bced2">
              Först och främst noterar jag att Sverige som sista land av de
              åtta länder som finns med i Arktiska rådet har fastställt en arktisk
              strategi. Men det har skett utan att frågan över huvud taget har
              passerat riksdagen och utan att man har tagit till vara kunskap
              och engagemang som finns på det regionala planet. Jag tycker att
              det är skrämmande att ett så viktigt dokument inte passerar landets
              parlament.
            </seg>
            <seg n="22f292f2">
              I strategin fastslår regeringen vikten av öppenhet, dialog och
              samförstånd mellan berörda länder och befolkning. Även utrikesminister
              Carl Bildt slog i sitt inledningsanförande fast vikten av öppenhet,
              dialog och samförstånd. Men när det gäller den arktiska strategin
              finns inte det. Där måste man göra om hemläxan. Man har helt missat
              den. Jag hoppas att detta misslyckande blir en parentes och att
              regeringen rättar till det. Det är viktigt att vi håller på den
              svenska traditionen av öppenhet, dialog och samstämmighet i vår
              utrikes- och säkerhetspolitik. Vi ska ta till vara det lokala
              och regionala engagemanget och stimulera och skapa folkligt utbyte.
            </seg>
            <seg n="a4bb4899">
              Jag blev mycket glad när Ulrik Nilsson i sitt anförande nämnde
              att vi måste ge människor möjlighet att mötas. Det är precis det
              som det handlar om. Det är oerhört viktigt att människor kan mötas
              och att vi utvecklar utbytet med framför allt nordvästra Ryssland
              för att utveckla demokratin. Det är också en viktig del i vår
              säkerhetspolitik.
            </seg>
            <seg n="123def37">
              Arktis och Barents är ett lågspänningsområde. Men vi ser också
              en förskjutning i rysk militär strategi, där tyngdpunkten mer
              förflyttas från Centraleuropa till nordvästra Ryssland. Ett exempel
              är upprustningen av flygbasen i Alakurtti i nordvästra Ryssland.
              Ett annat exempel är den arktiska brigaden som nu sätts upp i
              Petjenga. Helt nyligen kunde vi också uppleva en mycket dramatisk
              brand i u-båten Jekaterinburg i Murmansks hamn. Nyligen framkom
              det faktiskt att denna ubåt var atomdriven. Det framgick inte
              av informationen från början. Obekräftade uppgifter säger att
              denna ubåt var kärnvapenbestyckad.
            </seg>
            <seg n="5d92440b">
              Detta är ett lågspänningsområde. Men jag tror inte att vi får
              vara alltför blåögda. Jag tror att vi måste följa detta. Vi kan
              titta lite grann på vårt broderland Finland som följer denna utveckling
              på ett föredömligt sätt.
            </seg>
            <seg n="081692a4">
              Ett annat område där det är oerhört viktigt att vi får engagemang
              och aktivitet gäller kommunikationer. Vi har tidigare talat om
              kommunikationer när det gäller transporter av varor och gods.
              Jag tänkte beröra persontransporter. Där är flyget oerhört viktigt.
              I dag har vi inte flygförbindelser i östvästlig riktning uppe
              i Arktis och Barents. Allt är organiserat utifrån nordsyd.
            </seg>
            <seg n="b62011a5">
              Jag brukar nämna att Luleå geografiskt är ganska nära både Tromsö
              och Murmansk. Men från Luleå tar det, oavsett kommunikationsmedel,
              längre tid att ta sig till Tromsö än till Gran Canaria. Det tar
              längre tid att ta sig från Luleå till Murmansk än till Bangkok.
              Detta är något som vi måste engagera oss i och ta tag i om vi
              ska kunna utveckla det folkliga utbytet och utveckla näringslivet.
            </seg>
            <seg n="e7f367b3">
              Sedan finns det en hel del att säga om forskning, men jag ser
              att min talartid nästan är slut. Men Sverige är framstående inom
              polarforskningen. Där tror jag också att det krävs oerhört mycket
              aktivitet för att vi inte ska bli omsprungna av andra som nu organiserar
              sin forskning på ett annorlunda sätt.
            </seg>
          </u>
          <note type="speaker" n="68afb001">
            Anf. 91 HANS WALLMARK (M) replik:
          </note>
          <u who="hans_wallmark_93395e" xml:id="i-82684ef4e5407b40-4" n="2f9cefaf">
            <seg n="04655cc9">
              Fru talman! Det är viktiga frågor som Sven-Erik Bucht berör.
              Framför allt tyckte jag att det var väsentligt att han lyfte fram
              den försvars- och säkerhetspolitiska dimensionen. Det tror jag
              är det absolut nya när det gäller Arktis som man delvis bortser
              från utifrån en Helsingforsshorisont och i viss mån från ställen
              längre söderut. Därför är det väsentligt att, precis som Sven-Erik
              Bucht gjorde, peka på en del händelser som är på gång.
            </seg>
            <seg n="1ed00995">
              Nordostpassagen med möjlighet för nya transporter och energiproduktionen
              som en strategisk resurs i en försvars- och säkerhetspolitisk
              dimension tror jag är mycket viktiga frågor att lyfta fram.
            </seg>
            <seg n="fa84197b">
              Jag måste ställa en fråga till Sven-Erik Bucht. Jag tillhör dem
              som är mycket glada över att Socialdemokraterna har verklighetsanpassat
              sin försvarspolitik. Före valet talade de om att de skulle dra
              ned på den med 2 miljarder. Nu har de lagt sig på samma nivå som
              alliansregeringen. Det tycker jag är bra.
            </seg>
            <seg n="e88a1bf3">
              Kan Sven-Erik Bucht tänka sig ett ytterligare fördjupat och förbättrat
              nordiskt samarbete inom just försvarspolitiken som ett svar på
              de utmaningar som finns i Arktisområdet?
            </seg>
          </u>
          <note type="speaker" n="c0bda9a0">
            Anf. 92 SVEN-ERIK BUCHT (S) replik:
          </note>
          <u who="sven-erik_bucht_c38412" xml:id="i-f91b0b8df07f6bb0-1" n="3b1d7b45">
            <seg n="b3283857">
              Fru talman! Jag tror att det är viktigt att vi för upp också
              denna fråga till debatt i parlamentet. Men tyvärr nämns det ingenting
              över huvud taget om dessa frågor i det strategidokument som regeringen
              har fastställt inte med ett ord. Däremot nämner man på flera ställen
              i dokumentet att Barents och Arktis ur säkerhetspolitisk synpunkt
              är ett lågspänningsområde.
            </seg>
            <seg n="b505f7f7">
              Därför tror jag att det är viktigt att denna typ av viktiga dokument
              diskuteras i parlamentet för att man ska kunna fundera på hur
              man ska organisera försvarspolitiken i framtiden.
            </seg>
            <seg n="7dbeba30">
              Jag tror att det finns mycket att titta på även i det nordiska
              samarbetet.
            </seg>
          </u>
          <note type="speaker" n="153c6729">
            Anf. 93 HANS WALLMARK (M) replik:
          </note>
          <u who="hans_wallmark_93395e" xml:id="i-82684ef4e5407b40-5" n="2f9cefaf">
            <seg n="5312e69b">
              Fru talman! Jag delar bedömningen att det för närvarande är ett
              lågspänningsområde. Däremot kan lågspänningsområden lätt förvandlas
              till någonting annat. Då gäller det att vara proaktiv och reaktiv.
            </seg>
            <seg n="8158bc54">
              Precis som Karin Åström nämnde tidigare kommer Nordiska rådet
              att ha en minisession i Reykjavik, och då kommer just frågor om
              Arktis att belysas. Jag utgår ifrån och hoppas att även den försvars-
              och säkerhetspolitiska dimensionen kommer att finnas med. Den
              är, precis som Sven-Erik Bucht nämner, en väsentlig del.
            </seg>
            <seg n="41fab89c">
              Jag tillhör dem som tycker att det är bra med ett fördjupat samarbete
              i Norden kring försvars- och säkerhetsfrågor. Det finns i dag
              ett utbyte till exempel på flottiljområdet mellan Norge, Sverige
              och Finland. Jag kan tänka mig att se det i fördjupad form.
            </seg>
            <seg n="1e1f0950">
              Anledningen till att jag ställde frågan var att det rådde viss
              oklarhet förra året kring Socialdemokraterna och deras syn på
              nordiska stridsgrupper. Nu har vi ändå bestämt oss i en blocköverskridande
              uppgörelse att vi ska ha en under nästa mandatperiod. Jag tror
              att det är viktigt det är mitt budskap tillbaka till Sven-Erik
              Bucht att det finns nordiska vänner även inom socialdemokratin
              för en sund försvars- och säkerhetspolitik.
            </seg>
          </u>
          <note type="speaker" n="d967232c">
            Anf. 94 SVEN-ERIK BUCHT (S) replik:
          </note>
          <u who="sven-erik_bucht_c38412" xml:id="i-f91b0b8df07f6bb0-2" n="3b1d7b45">
            <seg n="9ad4a947">
              Fru talman! Jag tror, Hans Wallmark, att man inte ska underskatta
              betydelsen av det folkliga utbytet. Jag tror att det skulle vara
              bra om Hans Wallmark talade med sin partikamrat Ulrik Nilsson
              som uttryckte det så bra. För att säkerställa demokratin är det
              folkliga utbytet mycket viktigt och att mötesplatserna kommer
              till stånd. Där är det jag tog upp i mitt anförande transportpolitiken
              också viktig för persontransporterna. I dag är det uruselt uppe
              i landet i östvästlig riktning.
            </seg>
          </u>
          <note type="speaker" n="01153de5">
            Anf. 95 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-ab714aa2a117e12d-0" n="68429f97">
            <seg n="9ee2fbdd">
              Fru talman! Det är alltid trevligt att debattera med Sven-Erik
              Bucht så jag kunde inte avstå från att begära replik.
            </seg>
            <seg n="8f8f2489">
              Sven-Erik Bucht, du började med att säga: Det räcker inte med
              fina tal. Det behövs också verkstad. Därför blev det högt uppskruvade
              förväntningar när du sedan kom in på frågan om det arktiska strategidokumentet
              och sade att det inte var bra. Men kritiken gällde att det inte
              hade passerat riksdagen, så vad var det då som var fel? Vad var
              det då som fattades? Det är frågor som inställer sig när åhöraren
              förstår att det inte räcker med fina tal utan att det också behövs
              verkstad.
            </seg>
            <seg n="36eca481">
              Så till en annan fråga som tidigare var uppe här i debatten med
              Hans Wallmark. Om man säger att det finns ryska baser som är hotfulla,
              att det finns ubåtsproblem Kaliningrad samt att man inte ska vara
              alltför blåögd blir frågan: Vilka är konsekvenserna för Sveriges
              militära verksamhet?
            </seg>
          </u>
          <note type="speaker" n="9011c655">
            Anf. 96 SVEN-ERIK BUCHT (S) replik:
          </note>
          <u who="sven-erik_bucht_c38412" xml:id="i-f91b0b8df07f6bb0-3" n="3b1d7b45">
            <seg n="e8f1b89e">
              Fru talman! Jag vet inte om Carl B Hamilton lyssnade på mitt
              anförande.
            </seg>
            <seg n="6b6db653">
              Som ett svar om vad som fattades: Jag tog upp att två tydliga
              frågor fattades. Det gäller då att få ett folkligt engagemang
              och att ta dokumentet till parlamentet. Det som gäller säkerhetspolitiken
              och det som händer med den ryska militära strategin finns över
              huvud taget inte omnämnda i dokumentet. Det är mycket som fattas
              där.
            </seg>
            <seg n="331c76c5">
              Persontransportfrågorna finns över huvud taget inte heller med
              i det här strategidokumentet som lär vara Sveriges strategidokument.
            </seg>
            <seg n="7a3d2322">
              Carl B Hamilton, jag tror att du måste lyssna bättre innan du
              börjar ställa frågor.
            </seg>
          </u>
          <note type="speaker" n="a755105a">
            Anf. 97 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-ab714aa2a117e12d-1" n="68429f97">
            <seg n="90b79842">
              Fru talman! Då ska jag fråga: Vilken slutsats drar Sven-Erik
              Bucht och hans parti av de korrekta observationerna beträffande
              det ryska försvaret? Vilka är konsekvenserna för svensk del till
              exempel när det gäller den militära aktiviteten på Gotland, för
              svenskt flyg och svensk flotta?
            </seg>
            <seg n="90ccc135">
              Det måste ju finnas en slutsats här, inte bara en observation.
              Vi politiker är inte ledarskribenter, men vi har krav på oss att
              tala om vilka åtgärder som ska vidtas. Det kravet ställer jag
              nu på Sven-Erik Bucht när jag frågar: Vad är slutsatsen, handlingen?
            </seg>
            <seg n="6d5fec86">
              Sedan har jag också en fråga om hur Sven-Erik Bucht ställer sig
              till det kärnkraftverk som ska byggas i norra Finland, inte så
              långt från Sven-Erik Buchts hemtrakter. Det är också en fråga
              som skulle kunna inkluderas i en arktisk strategi.
            </seg>
          </u>
          <note type="speaker" n="c836649b">
            Anf. 98 SVEN-ERIK BUCHT (S) replik:
          </note>
          <u who="sven-erik_bucht_c38412" xml:id="i-f91b0b8df07f6bb0-4" n="3b1d7b45">
            <seg n="d102a5fd">
              Fru talman! Jag börjar med det sista. Jag har mycket stor förståelse
              för att Finland bygger inte bara ett nytt kärnkraftverk utan två,
              för Finland är beroende av rysk elenergi. Ca 22 procent importeras
              från Ryssland.
            </seg>
            <seg n="b95a5baf">
              Carl B Hamilton, jag har sett kärnkraftverken strax öster om
              den finsk-ryska gränsen. Att komma ifrån det beroendet innebär
              också att säkerheten på sikt kommer att öka när dessa kärnkraftverk
              måste slås igen. Det är en del i detta. Därför har jag mycket
              stor förståelse för hur man agerar i Finland.
            </seg>
            <seg n="6d01e11a">
              Beträffande vilka slutsatser jag drar av det som händer med den
              militära strategi som ryssarna vill ändra: Det är klart att vi
              måste föra en debatt om de här frågorna. Hur ska vi organisera
              vårt försvar? Vilka samarbetspartner ska vi ha? Det här berördes
              lite grann i det tidigare inlägget i replikskiftet med Hans Wallmark
              om den nordiska samverkan.
            </seg>
          </u>
          <note type="speaker" n="88bf178f">
            Anf. 99 MARIETTA DE POURBAIX-LUNDIN (M):
          </note>
          <u who="marietta_de_pourbaix-lundin_b9e2a3" xml:id="i-a5646fa3e7b572b0-2" n="eaaf7abb">
            <seg n="cc078b69">
              Fru talman! Vägen till demokrati och mänskliga rättigheter kan
              vara lång, slingrande och hal. Men det får inte konstant vara
              ett motvilligt steg framåt och två medvetna steg bakåt. I ett
              land måste det finnas en politisk vilja att säkerställa demokrati
              och mänskliga rättigheter.
            </seg>
            <seg n="1b86f171">
              Jag kommer att ta upp tre länder: Vitryssland, Ryssland och Ukraina.
            </seg>
            <seg n="d8b8304e">
              Vitryssland tycks efter ett starkt strålkastarljus på sig i samband
              med det presidentval i december 2010 som kantades av valfusk och
              brutala övergrepp på oppositionen ha hamnat i medieskugga. Det
              är glädjande att det i dag i Svenska Dagbladet finns en artikel
              där det beskrivs hur mänskliga rättigheter och andra fri- och
              rättigheter inskränks i Vitryssland.
            </seg>
            <seg n="c0869a51">
              År 2011 har varit ett mörkt år för Vitryssland. Den redan kraftigt
              inskränkta mötesfriheten har inskränkts ännu mer. Bara att stå
              bredvid när det är en demonstration är lika brottsligt som att
              agera i en demonstration. Det är även brottsligt att via internet
              sammankalla till en demonstration.
            </seg>
            <seg n="e84a58dd">
              Det här är bara några exempel på hur illa ställt det är. Förföljelse
              och fängelsedomar såväl mot dem som kämpar för mänskliga rättigheter
              som mot den politiska oppositionen duggar tätt. Dödsstraff utdöms
              fortfarande. Risken att det blir ännu sämre 2012 är uppenbar.
              Sanktionerna mot den sista diktaturregimen i Europa, Lukasjenkoregimen,
              måste fortsätta och fullföljas. Samtidigt måste stödet och hjälpen
              till de demokratiska krafterna i Vitryssland intensifieras.
            </seg>
            <seg n="e5304498">
              Ryssland befinner sig mellan två val. Det ena valet var dumavalet
              i december förra året. Att detta val inte gick helt rätt till
              erkänner nu till och med Putins parti, Enade Ryssland det hörde
              jag själv när jag var där. Man ska dock vara medveten om att val
              börjar långt före valdagen.
            </seg>
            <seg n="3cddc392">
              Bara det faktum att det är så svårt att registrera partier i
              Ryssland och att samla in namn samt att det förekommer enorma
              påtryckningar via guvernörer ute i regionerna för att folk ska
              rösta på rätt parti, det vill säga på Putins parti, gör att valmöjligheterna
              för det ryska folket inskränks redan före valdagen.
            </seg>
            <seg n="f1e0b000">
              Nu efter valet vet vi alla hur mycket massdemonstrationer det
              har varit i Ryssland. En välutbildad medelklass har deltagit i
              demonstrationerna. Många har känt det som en personlig protest.
              Man har sagt: My vote was stolen min röst blev stulen. Det kan
              sammanfatta den indignation som många ryssar känner. Människor
              är trötta på att återanvända Putin först president, sedan premiärminister
              och nu tänkt som president igen.
            </seg>
            <seg n="1b3252c5">
              Inför presidentvalet den 4 mars i Ryssland har politiska förändringar
              utlovats. Personligen tror jag att dessa löften från de ledande
              i Ryssland bara är en överlevnadsstrategi fram till den 4 mars.
            </seg>
            <seg n="48ae78d7">
              Putin hoppas naturligtvis på att bli återvald redan i första
              omgången, det vill säga på att få 50 procent av rösterna. Samtidigt
              rapporteras det om att man redan nu försöker sig på röstköp. Det
              betyder att viss desperation finns. Man är rädd för att det inte
              blir bara en första omgång utan att en andra omgång kommer att
              krävas. Vad som händer på själva valdagen återstår att se.
            </seg>
            <seg n="1c72a90e">
              Alla vet att det finns en omfattande korruption i Ryssland. Detta
              genomsyrar hela samhället och är väldigt slående och påtagligt.
            </seg>
            <seg n="a71d27d8">
              I en intervju med frågor om vad unga ville bli svarade pojkarna
              att de ville bli poliser. Alla undrade varför eftersom man som
              polis i Ryssland har ganska dålig lön. Alla visste dock att det
              fanns ganska stora extrainkomster för poliser. Därför svarade
              man som man gjorde.
            </seg>
            <seg n="53a7c5fb">
              Nu kommer jag till Ukraina. Många tycker att fokus väldigt mycket
              är på Julia Timosjenko samt på den politiskt motiverade rättegången
              och fängelsedomen mot henne. Jag vill säga att det som händer
              henne tyvärr bara är ett exempel på att rättsväsendet i Ukraina
              inte fungerar, på att rättsväsendet inte är oberoende och på att
              åklagare och försvar inte har samma möjligheter.
            </seg>
            <seg n="888bdd99">
              Till exempel får försvaret i en rättegång inte kopior på åtalet
              före rättegången. Åklagaren vinner i 99,8 procent av fallen. Ja,
              ni hörde rätt. I 99,8 procent av fallen i Ukraina vinner åklagaren.
              De väldigt långa häktningstiderna är något som Ukraina ofta döms
              för i Europadomstolen för mänskliga rättigheter.
            </seg>
            <seg n="39bc7512">
              I januari i år antog Europarådet en resolution. Jag är rapportör
              för Ukraina. Resolutionen var tuff. Vi kräver i denna att president
              Janukovitj ska använda alla lagliga medel han har för att frige
              Julia Timosjenko och andra före detta regeringsmedlemmar samt
              låta dem delta i valet i oktober i år. Vi kräver också att oberoende
              läkarhjälp ska finnas för dem som är fångar och som mår ganska
              dåligt.
            </seg>
            <seg n="3911e3f9">
              Ukraina har haft 15 år på sig att genomföra en del förbättringar.
              Det är inte bara den regim som sitter nu utan även tidigare. Europarådet
              börjar tröttna på att Ukraina inte kommer till skott och kommer
              förmodligen så småningom, om inget händer, att överväga en del
              sanktioner inom Europarådet mot Ukraina.
            </seg>
            <seg n="03d1ce5d">
              Fru talman! Det jag nu har sagt visar väl att jag känner oro
              över utvecklingen i Ryssland och Ukraina, som ändå är medlemmar
              i Europarådet och har förbundit sig att stå för mänskliga rättigheter,
              demokrati och rättsstatsprinciper. Det gäller inte bara på papperet
              utan också i verkligheten. Vitryssland är inte med i Europarådet,
              och det känns som att landet bara tar steg efter steg mot att
              göra det ännu svårare för sig självt att bli medlem i Europarådet.
            </seg>
          </u>
          <note type="speaker" n="4a42a5e2">
            Anf. 100 HILLEVI LARSSON (S):
          </note>
          <u who="hillevi_larsson_618770" xml:id="i-c8724a4be17cef0b-0" n="11fde44a">
            <seg n="f8b30a82">
              Fru talman! Det jag vill tala om här i dag är att jag vill att
              Sverige ska erkänna både Palestina och Västsahara. Jag börjar
              med Västsahara. Jag vill att Sverige ska erkänna Västsahara som
              ett eget land. Jag vill att Sverige ska erkänna Västsaharas exilregering,
              och jag vill att Västsahara ska få en representation här i Sverige.
            </seg>
            <seg n="e8a5db9e">
              Landet brukar kallas Afrikas sista koloni. Fram till 1975 var
              det Spanien som hade överhöghet över Västsahara. Därefter ockuperades
              landet av Marocko, och denna ockupation fortsätter än i dag. Från
              början försvarade västsaharierna sig mot ockupationsmakten, men
              när det kom en FN-resolution som gick ut på att västsaharierna
              skulle få folkomrösta om sin framtid lade Polisario, motståndsrörelsen
              i Västsahara, ned sina vapen. Sedan dess har den utlovade folkomröstningen
              saboterats av Marocko mer än tio gånger. Tyvärr får Västsahara
              inte tillräckligt stöd från omvärlden. Jag tycker att de borde
              belönas för sin långa och fredliga kamp.
            </seg>
            <seg n="803d73ac">
              Tyvärr sker också väldigt mycket övergrepp och förtryck i de
              ockuperade områdena, och det har även byggts en mur. I flyktinglägren,
              där en stor del av befolkningen bor, är den humanitära situationen
              akut och den blir värre och värre hela tiden. Ett väldigt viktigt
              symboliskt steg för västsaharierna vore att vi erkänner Västsahara
              som ett eget land. Tålamodet håller på att tryta, inte minst bland
              ungdomarna som har levt hela sitt liv under ockupation i flyktingläger,
              utan arbete och utan hopp om framtiden.
            </seg>
            <seg n="32c4c63d">
              Det är redan ett femtiotal länder som har erkänt Västsahara,
              men det är framför allt i Afrika och Latinamerika. Vi skulle här
              i Sverige kunna ta täten genom att erkänna Västsahara. Det är
              dessutom så att Marocko har en ambassad här i Sverige, och jag
              tycker egentligen att det land Marocko i strid med FN:s resolutioner
              ockuperar Västsahara borde ha minst detsamma som Marocko. Det
              första steget är dock att erkänna Västsahara, erkänna exilregeringen
              och ge dem representation här i Sverige.
            </seg>
            <seg n="920000b1">
              Det andra landet jag vill tala om här i dag är Palestina. Det
              är på ett sätt en liknande situation som den i Västsahara. Det
              är en mer bortglömd konflikt i Västsahara, bland annat för att
              det inte har blivit regelrätt krig som det har blivit i Palestina,
              men det är egentligen samma situation ett land har ockuperat ett
              annat land i strid med FN:s resolutioner. Nu har Palestina utropat
              sig som en självständig stat och kräver FN-medlemskap.
            </seg>
            <seg n="71363bed">
              Tyvärr blockerar Israel hela tiden möjligheterna till fred genom
              nya bosättningar och nya kränkningar av palestinierna på ockuperad
              mark. Jag tycker att det är dags att vi i Sverige tar ett symboliskt
              steg och erkänner Palestina. Vi kan inte låta Israel blockera
              fredsprocessen hur länge som helst.
            </seg>
            <seg n="84748f8c">
              Vi har redan erkänt till exempel Kosovo. Diskussionen handlar
              väldigt mycket om de tre kriterierna för att erkänna: Det ska
              finnas ett territorium, det ska finnas ett folk och det ska finnas
              en regering som kontrollerar territoriet. Det var inte helt glasklart
              när det gäller Kosovo att de uppfyllde alla kriterierna, men vi
              erkände landet. Det har sagts, som ett argument för att vi inte
              skulle erkänna Palestina, att vi måste agera gemensamt i EU och
              ha en enad linje. Så var dock inte fallet med Kosovo. Där agerade
              länder helt olika.
            </seg>
            <seg n="44d519b9">
              I närtid har vi haft bombningar över Gaza som ledde till fruktansvärd
              förödelse. Vi kunde även se en del av hur barnen drabbades i dokumentären
              Gazas tårar . Fortfarande är förödelsen total människor lever
              i ruiner, i fullständig fattigdom, instängda. Inte ens hjälptransporter
              släpps in i Gaza. Det vore ett väldigt viktigt steg för att ge
              människorna hopp om att de en gång ska få leva i fred i ett fritt
              land att vi erkänner Palestina som ett självständigt land. Självklart
              ska de också ha FN-medlemskap.
            </seg>
            <seg n="16c8f6b8">
              Det finns redan en ambassadör här i Sverige för Palestina. Nästa
              naturliga steg är självklart att vi också erkänner Palestina som
              ett eget land med medlemskap i FN. Nyligen erkände vårt grannland
              Norge Palestina, detta trots att de precis innan hade drabbats
              av ett fruktansvärt, främlingsfientligt terrorattentat. Trots
              att de verkligen hade väldigt mycket att stå i på hemmaplan tog
              de det solidariska steget att erkänna Palestina. Det är min önskan
              att vi i Sverige ska visa samma internationella solidaritet.
            </seg>
            <seg n="e81457d5">
              Nu har också Island anslutit sig. Jag hoppas att vi i Sverige
              inte blir det sista av de nordiska länderna att erkänna Palestina.
              Låt oss i stället ta chansen snarast möjligt och ansluta oss till
              de progressiva länderna i Europa som kämpar för demokrati och
              mänskliga rättigheter. Erkänn Palestina och erkänn Västsahara!
            </seg>
          </u>
          <note type="speaker" n="8922c410">
            Anf. 101 HANS WALLMARK (M):
          </note>
          <u who="hans_wallmark_93395e" xml:id="i-0aac0a2a9dbad84a-0" n="2f9cefaf" next="i-9c975db672067355-0">
            <seg n="d305b3f5">
              Fru talman! På spåret är ett mycket populärt tv-program. Många
              är vi som sitter och funderar på frågorna och ledtrådarna via
              filmsekvenser på fredagarna. Vart är vi på väg? undrar programledaren.
              Låt mig därför närma mig några utrikes- och säkerhetspolitiska
              utmaningar med just frågan: Vart är vi på väg vilket är landet?
            </seg>
            <seg n="7eb47a1b">
              10 poäng: Det land som håller utbrytarrepubliken Transnistrien
              under armarna. En del av Moldaviens östra territorium kontrolleras
              och hanteras av en regim utan legal grund. Även om den tidigare
              ledaren Smirnov ersatts präglas gränsregionen fortfarande av stor
              känslighet. Transnistrien kan ibland beskrivas som ett kommunismens
              Disneyland, då mycket konserverats i ett svunnet 1950-tal. Medan
              vi kanske kan finna det exotiskt med medaljprydda gubbar som paraderar
              och militärmusik ur offentliga högtalare handlar det om att skapa
              problem för ett Moldavien som annars på alla sätt utvecklas i
              rätt riktning, mot demokrati och ett hägrande EU-medlemskap. Bara
              för någon vecka sedan sköts en person kallblodigt ihjäl vid den
              så kallade gränsen mot Transnistrien.
            </seg>
            <seg n="e112d2d0">
              8 poäng: Det land förutan vilket Vitryssland inte skulle klara
              ett internationellt tryck. Vitryssland har efter förra årets presidentval
              visat att regimen kan passera alla rimliga gränser för att straffa
              oliktänkande och jaga oppositionella samt genomföra ett val som
              alla seriösa bedömare underkänner. Politiska motståndare till
              envåldshärskaren Lukasjenko har fängslats, misshandlats och tvingats
              till tystnad genom att regimen hotat med att ge sig på barn och
              familj. Så uppträder endast maktarrogansens verkliga företrädare.
              Endast något tiotal mil från Sveriges gränser finns ett land med
              politiska fångar som tyvärr är sorgligt dåligt uppmärksammat hos
              oss. Vart är vi på väg?
            </seg>
            <seg n="4d95b217">
              6 poäng: Det land som placerar ut nya robotsystem i Kaliningradprovinsen
              och på andra sätt medverkar till en militär modernisering i Östersjöområdet,
              där energileveranser kommer att vara en alltmer integrerad del
              av politiken. Våra grannländer Estland, Lettland och Litauen utsätts
              för politiskt tryck.
            </seg>
            <seg n="ac484a5f">
              4 poäng: Det land som stoppar FN-resolutioner och verkliga krafttag
              mot den regim i Syrien som nu ger sig på civilbefolkningen. De
              syriska härskare som just i denna stund attackerar oppositionella,
              de människor som via twitter eller filmer på Youtube vädjar om
              internationell reaktion och hjälp. Omvärldens oförmåga att hörsamma
              exempelvis Arabförbundets önskemål om agerande mot Syrien stimulerar
              och hetsar regimen i Damaskus att ännu hårdare slå mot oliktänkande.
              Arabförbundet har äntligen visat på en regional organisation villig
              att reellt axla ansvar. Då avvisas detta med hjälp av detta land.
              Vart är vi på väg?
            </seg>
            <seg n="198aa292">
              2 poäng: Det land där demokrati parodiskt förvandlats till att
              dåvarande presidenten Putin utser vice premiärminister Medvedev
              till president därför att gällande vallagar förhindrar omval.
              Men när nu en mandatperiod förflutit kan president Medvedev glatt
              nominera Putin till ny presidentkandidat, kanske i förhoppning
              om att själv få bli premiärminister. Att rösta visar sig inte
              tillräckligt, utan demokratins anda handlar om så mycket mer,
              om respekt, om genuin mångfald, om ett fungerande civilt samhälle.
            </seg>
            <seg n="fc2c56b9">
              Fru talman! Vi är på väg mot Ryssland. Med en annan attityd i
              Moskva hade den regionala konflikten i form av Transnistrien inte
              existerat, till glädje för republiken Moldavien. Världssamfundet
              hade kunnat agera mot våldsregimen i Vitryssland likaväl som mot
              den i Syrien. Vi hade kunnat undvika den militära upptrappning
              i Östersjöområdet som det nu inbjuds till, och det ryska folket
              hade efter en fri mediedebatt i ett land med maktdelning och fungerande
              rättstraditioner kunnat utse en ny statsledning.
            </seg>
            <seg n="9ef2c728">
              Fru talman! Jag tillhör dem som anser att verkligheten många
              gånger präglas av olika grå nyanser snarare än att allt uteslutande
              är svart eller vitt. Just därför tillhör jag dem som bekymrat
              iakttar den försämring som Ryssland befinner sig i och representerar.
              Allt är ingalunda mörkt, men allt fler lampor släcks i stället
              för att nya tänds.
            </seg>
            <seg n="cfb80955">
              Även i synen på den arabiska våren har jag länge tillhört de
              hoppfulla, och det finns goda tecken på reformeringar och förändringar.
              En politisk mogenhet finns i Tunisien som skapat samarbete mellan
              valets tre starka grupper: ett muslimskt orienterat parti, ett
              parti med människorättsaktivister och ett mer vänsterinriktat
              parti. Med samarbete och kompromisser som grund utgör Tunisien
              nu ett regionalt föredöme. Och med en grannskapspolitik från EU:s
              sida som innebär mer för fler ska detta gynnas i form av mer stöd
              och hjälp.
            </seg>
            <seg n="f0417221">
              Fru talman! Låt mig avslutningsvis peka på en tillbakagång. Just
              nu attackeras och ifrågasätts civila organisationer i Egypten,
              inte minst med de av internationell grund. Polisen har gjort tillslag,
              och utlänningar på plats har belagts med utreseförbud. Det finns
              en rädsla i Egypten för inblandning utifrån. Samtidigt är det
              en stor möjlighet för länder som Egypten att det byggs broar med
              partier och politiska organisationer i Europa och i USA. Därmed
              går det att forma viktiga institutioner och en demokratisk anda
              med hjälp av erfarenheter från annat håll. Så gjordes exempelvis
              gentemot Baltikum åren runt Berlinmurens fall 1991. Jag tror att
              det har varit till stor nytta och glädje för Estland, Lettland
              och Litauen att den hjälpen kom från andra länder, bland annat
              från Sverige. Varför skulle det då inte fungera i Egypten? Därför
              tror jag att detta vore en bra uppmaning från Sveriges parlament
              till Egypten: Tillåt de civila organisationerna att verka i ert
              land, upphör med trakasserierna mot de internationella organisationerna
              och upphäv utreseförbudet för de utlänningar som nu belagts med
              det!
            </seg>
          </u>
          <note n="81639a32">
            Anf. 102 GUNNAR ANDRÉN (FP):
          </note>
          <u who="hans_wallmark_93395e" xml:id="i-9c975db672067355-0" n="2f9cefaf" prev="i-0aac0a2a9dbad84a-0">
            <seg n="6ab34237">
              Fru talman! Detta är det sista anförandet i denna utrikespolitiska
              debatt.
            </seg>
            <seg n="13e11ba0">
              Vad är ett liv värt? Det finns två svar. Det ena är: Allt för
              den enskilde, för hennes eller hans släktingar, maka, make, barn,
              arbetskamrater, vänner. Det finns bara ett liv. Det är det enda
              liv vi har.
            </seg>
            <seg n="4b684954">
              Det andra svaret är brutalt i denna värld: Intet ingenting. För
              makthavaren, despoten, diktatorn, mannen utan känslor det handlar
              nästan alltid om män är svaret: Ingenting. Det liv som för den
              enskilde betyder allt betyder för vederbörande ingenting. Det
              är intet värt.
            </seg>
            <seg n="33539a5a">
              Världen är full av diktatorer ännu i dag, diktatorer som fyllt
              sina fängelser med oliktänkande. Vem är mest rädd, mannen utanför
              stängslet eller mannen innanför grindarna?
            </seg>
            <seg n="42274dbd">
              På kort sikt är svaret enkelt: Mannen innanför grindarna, utan
              frihet, prisgiven till andras godtycke, på kort sikt utan hopp
              men på längre sikt frihetshjälte. Minns Nelson Mandela alla känner
              honom och ser upp till honom. Ingen vill minnas vem det var som
              satte Nelson Mandela på Robben Island under 27 år.
            </seg>
            <seg n="d4c3f394">
              På lång sikt är svaret därför lika enkelt: Mannen utanför grindarna,
              mannen som stängt in sig i sitt palats, som inte vågar möta sitt
              folk. Man behöver inte resa många mil härifrån österut till Minsk
              för att träffa Aleksandr Lukasjenko. Man kan resa långt söderut
              till Asmara för att träffa en annan sådan person, president Isaias
              Afwerki. Dessa män anser sig stå över lagen. Men de vågar inte
              möta sina medborgare i fria val i frihet. De är rädda människor.
              De tror sig vara fria, men de är i själva verket sina egna samvetens
              fångar.
            </seg>
            <seg n="742380af">
              Fru talman! Det finns så här mot slutet av denna debatt bara
              en sak att säga: Frige alla politiska fångar, åsiktsfångar, i
              hela världen! Och ännu mer konkret för oss som är svenskar: Frige
              Dawit Isaak! Hans liv är för honom och hans nära allt.
            </seg>
            <seg n="1fa22221">
              Historiens dom över den som förnekar Dawit Isaak och alla andra
              politiska åsiktsfångar ett liv i frihet kommer att bli skoningslös,
              som den har varit hitintills. De kommer alla att hamna på ett
              enda ställe, på historiens skräphög.
            </seg>
            <seg n="4e595c77">
              Till slut: Ovillkorlig frihet för Dawit Isaak och hans åsiktsfängslade
              medmänniskor!
            </seg>
            <seg n="34ce1206">
              Den utrikespolitiska debatten var härmed avslutad.
            </seg>
            <seg n="100dc864">
              Skälet till dröjsmålet är redan inbokade engagemang.
            </seg>
            <seg n="dc7d5107">
              Interpellationen kommer att besvaras fredagen den 23 mars 2012.
              Miljöministern har inte möjlighet att besvara interpellationen
              inom anvisad tid på grund av redan inbokade engagemang.
            </seg>
          </u>
          <note n="480b8632">
            2 § Anmälan om inkomna uppteckningar från EU-nämndssammanträde
          </note>
          <note n="c7760891">
            Tredje vice talmannen anmälde att uppteckningar från EU-nämndens
            sammanträde fredagen den 27 januari inkommit.
          </note>
          <note n="9065dc07">
            3 § Anmälan om fördröjda svar på interpellationer
          </note>
          <note n="8e265e36">
            Till riksdagen hade inkommit följande skrivelser:
          </note>
          <note n="4c2b6dad">
            Interpellation 2011/12:207
          </note>
          <note n="c9c8b3fb">
            Interpellation 2011/12:207 Avskaffande av tvångssterilisering
          </note>
          <note n="5e5b8ad0">
            Interpellationen kommer att besvaras den 28 februari.
          </note>
          <note n="820b3a3f">
            Marianne Jenryd
          </note>
          <note n="a5ad9b05">
            Interpellation 2011/12:218
          </note>
          <note n="93b71f2a">
            Interpellation 2011/12:218 Regeringens uppfattning om GMO
          </note>
          <note n="910bf71c">
            Lena Ingvarsson
          </note>
          <note n="c7eba97d">
            4 § Anmälan om inkommen granskningsrapport från Riksrevisionen
          </note>
          <note n="5fd8d5d0">
            Tredje vice talmannen anmälde att följande granskningsrapport
            inkommit från Riksrevisionen:
          </note>
          <note n="1b75e0f1">
            5 § Hänvisning av ärenden till utskott
          </note>
          <note n="f53c189d">
            Föredrogs och hänvisades
          </note>
          <note n="57576d69">
            den 9 april.
          </note>
          <note n="ba8af562">
            6 § Förnyad bordläggning
          </note>
          <note n="78bd6093">
            Föredrogs och bordlades åter
          </note>
          <note n="9e3fe7a0">
            7 § 2006 års sjöarbetskonvention
          </note>
          <note n="442c0857">
            Föredrogs
          </note>
          <note n="fa16012f">
            Tredje vice talmannen konstaterade att ingen talare var anmäld.
          </note>
          <note n="97528e57">
            8 § Vissa fastighetstaxeringsfrågor
          </note>
          <note n="442c0857">
            Föredrogs
          </note>
          <note n="fa16012f">
            Tredje vice talmannen konstaterade att ingen talare var anmäld.
          </note>
          <note n="c5b1c5f2">
            9 § Ändring av viss länsstyrelseverksamhet
          </note>
          <note n="442c0857">
            Föredrogs
          </note>
          <note type="speaker" n="d456b11e">
            Anf. 103 PETER ERIKSSON (MP):
          </note>
          <u who="peter_eriksson_f7fe39" xml:id="i-4a813d6412cc7195-0" n="89b2402c">
            <seg n="85d13d55">
              Fru talman! Regeringen har lagt fram en proposition om länsstyrelsernas
              organisation. Som vi många känner till är det en pressad organisation
              som runt om i landet har det ganska tufft för att få verksamheten
              att gå runt utan att många ärenden blir försenade och med en ekonomi
              som är ganska ansatt utifrån de uppgifter som man har att genomföra.
            </seg>
            <seg n="279dc1a5">
              I den situationen är det viktigt att man ser på effektivitet
              och rationalitet och gör förändringar som är nödvändiga för att
              koncentrera verksamheten eller lägga om uppgifterna på olika sätt.
            </seg>
            <seg n="b09e1603">
              Samtidigt är länsstyrelserna inne i en omvandlingsprocess som
              är ganska omfattande. Regioner ombildas och bildas och tar över
              en del av länsstyrelsernas verksamhet. I detta svep har redan
              en del länsstyrelser lagts ned eller flyttats, och organisationen
              förändras i radikal omfattning.
            </seg>
            <seg n="a0106f9f">
              Propositionen handlar dock inte om detta utan om en rad mindre
              uppgifter som ofta tar en ganska liten del av länsstyrelsernas
              tid i anspråk. Det är allt från bitillsyn, lotterier, Allmänna
              arvsfonden och bilskrotning till pantlåneverksamhet och annat.
              Men det är klart att det är saker som man kan lägga om, koncentrera
              och få en lite större effektivitet på. Det är syftet med detta.
            </seg>
            <seg n="3cde585f">
              Det märkliga i denna omfattande ombildning av statens regionala
              organisation är att staten inte riktigt tar ansvar för förändringen.
              Man har under ganska lång tid sagt att det ska ske utifrån lokala
              förutsättningar och att det är en decentraliserad syn på verksamheten.
              Det är framför allt statsminister Fredrik Reinfeldt som har drivit
              denna tes.
            </seg>
            <seg n="a612ded6">
              Det har inneburit att man lämnar till andra lokala och regionala
              företrädare att leda processen att bygga om och omorganisera statens
              verksamhet. Det är en lite märkligt ordning. Någonstans under
              vägen måste nog ändå staten vara med och ta ett ansvar för denna
              omvandlingsprocess.
            </seg>
            <seg n="1cbd7b56">
              Frågan är om det är ett försök att utan att säga det rakt ut
              peka ut att staten har en synpunkt på var verksamheterna ska ligga.
              I propositionen pekas sju län, eller i praktiken sju orter, ut
              som man vill koncentrera länsstyrelseverksamheten till. Det är
              ganska precis det antal orter som man annars vill ska leda den
              regionala organisationen, och enligt de utredningar som har gjorts
              ska Sverige ha sex till åtta regionala centrum och regioner som
              fördelar både landstingens verksamhet och statens regionala verksamhet.
            </seg>
            <seg n="33e7f863">
              Jag vet inte om det är så, men jag tycker inte att man behöver
              vara särskilt konspiratoriskt lagd för att få denna tanke när
              vi vet att det runt om i hela landet diskuteras hur vi ska organisera
              regionerna, vilka länsstyrelser som kommer att avvecklas, vilka
              som blir kvar och hur det kommer att påverka landstingens verksamhet.
            </seg>
            <seg n="9a81d588">
              Det knepiga i processen är att regeringen inte riktigt tar ansvar
              för hur den egna verksamheten ska organiseras i framtiden. Man
              borde åtminstone vara en medspelare i utvecklingen av de nya regionerna
              i Sverige för att det ska fungera på ett bra sätt. Man borde leda
              processen om man vill att det ska bli någorlunda likvärdigt i
              olika delar av Sverige så att vi inte får stora ojämlikheter med
              några få väldigt stora regioner och ett antal små.
            </seg>
            <seg n="2583ca8d">
              Jag tror att regeringen förr eller senare måste ta ett större
              ansvar. Det har man inte gjort i dagens proposition. Det hade
              varit bra om man tagit sitt ansvar och vågat ta diskussionen och
              debatten. Nu får jag nöja mig med att yrka bifall till ett förslag
              om en lite mer koncentrerad och effektiv organisation på länsstyrelserna
              så att de ska klara av sina uppgifter. Jag hoppas att regeringen
              samlar sig bättre till nästa gång.
            </seg>
          </u>
          <note type="speaker" n="50fab4f7">
            Anf. 104 SVEN-ERIK ÖSTERBERG (S):
          </note>
          <u who="unknown" xml:id="i-34cfed97c8abff70-5" n="b54aa712">
            <seg n="b09384dc">
              Herr talman! Vi har i betänkandet ett särskilt yttrande som jag
              vill delge kammaren.
            </seg>
            <seg n="149b2907">
              Vårt särskilda yttrande grundar sig i att regeringen under en
              lång tid blundat för de strukturella problem som dagens länsindelning
              medför. Sveriges regionala indelning i län har sin grund i beslut
              som fattades under 1600-talet. Behovet av en modernisering av
              indelningen har visat sig allt tydligare, inte minst sedan vi
              blev medlemmar i Europeiska unionen.
            </seg>
            <seg n="0bba2c3e">
              Frågan om en förändrad regional indelning har utretts ett flertal
              gånger, till exempel i Ansvarskommittén där jag själv medverkade.
              I få frågor finns det ett så gediget grundmaterial för regeringen
              att utgå från för att kunna fatta beslut. Den nuvarande regeringen
              vill dock inte fatta något samlat beslut i regionfrågan. I stället
              låter man befintliga län få kalla sig för region och gör olika
              koncentrationer av länsstyrelseverksamheten som det verkar helt
              utan en översiktlig tanke.
            </seg>
            <seg n="6fe2cace">
              De strukturella problemen består dock och blir i vissa delar
              till och med förvärrade. Det sammelsurium av egna regionindelningar
              som de statliga myndigheterna ägnar sig åt är bara ett exempel
              på detta.
            </seg>
            <seg n="2fc50309">
              Regeringen tillsätter utredning på utredning utan att våga ta
              ett helhetsgrepp i regionfrågan. Flera av de mindre länsstyrelserna
              har i dag uppenbara strukturella problem med att klara av de uppgifter
              regeringen ålagt dem. Den väg regeringen har valt för att åtgärda
              dessa problem är att göra små justeringar i befintlig organisation.
            </seg>
            <seg n="eb1e6fb1">
              Vi menar att det i stället är hög tid att genomföra en reform
              baserad på grundidén i Ansvarskommitténs förslag. Detta innebär
              en stärkt och bättre samordnad regional nivå genom färre och större
              regionkommuner som ersätter dagens landsting, genom, så långt
              det är rationellt, gemensam geografi för regionkommuner, län och
              statliga sektorsmyndigheter och genom förstärkt kompetens för
              regionkommunerna jämfört med dagens situation. Av tekniska skäl
              är det dock inte möjligt att föra fram ett sådant förslag i samband
              med regeringens proposition.
            </seg>
            <seg n="d0b8a834">
              Herr talman! Vi har inga andra förslag vad gäller koncentration
              av länsstyrelseverksamhet än propositionen, men vi saknar djupt
              och innerligt ett genomgripande förslag från regeringen på hur
              frågan ska lösas. Det liggande förslaget är som att sätta plåster
              på ett benbrott. Det gör ingen skada men knappast någon nytta
              heller.
            </seg>
            <seg n="2aa91b2c">
              Dessutom kan man se att länsstyrelser på flera håll har problem
              med denna del. Det kommer säkert att vara resurskrävande på sikt.
              Koncentrationen av verksamheten oroar många länsstyrelser. De
              får längre resor, vilket betyder ökad restid. Kostnaderna för
              detta har inte tagits med i beräkningen av budgeten. Med all säkerhet
              kommer frågan tillbaka och bör belysas, inte minst när regeringen
              gör sin budget för länsstyrelserna.
            </seg>
            <seg n="8ecfc9a3">
              Det kan tilläggas att många av de små länsstyrelserna som blir
              avlövade en liten del av verksamheten har stora bekymmer med att
              klara övrig verksamhet. De är starkt ansträngda av vikande resurser
              och har svårt att klara de åtaganden som finns. Det är ytterligare
              ett argument för att man borde ta ett helhetsgrepp i frågan.
            </seg>
            <seg n="c4d33099">
              Vi har som sagt ingen annan åsikt vad gäller de förändringar
              som görs i denna proposition. Vi kommer dock att fortsätta hävda
              att det bör tas ett helhetsgrepp i regionfrågan för att Sverige
              ska stå starkt och kunna möta framtiden på ett kraftfullare sätt
              än vad som nu är fallet.
            </seg>
          </u>
          <note type="speaker" n="5784a313">
            Anf. 105 PER BILL (M):
          </note>
          <u who="per_bill_d166e7" xml:id="i-baefd42e14ada77b-0" n="aa4b9aec">
            <seg n="e82c1750">
              Herr talman! Länsstyrelserna är regeringens förlängda arm i länen.
              Deras viktigaste uppgift är att se till att de beslut som fattas
              av riksdag och regering genomförs samtidigt som de tar hänsyn
              till länens olika förutsättningar.
            </seg>
            <seg n="5ae82bac">
              Det är en mycket liten justering av vad de olika länsstyrelserna
              ska göra som regeringen föreslår här. Att vi över huvud taget
              har hand om frågan beror på att ett antal lagar måste rättas till
              med något enstaka ord så att det inte står exakt vilken länsstyrelse
              som ska göra vad.
            </seg>
            <seg n="6bbc8ed1">
              Som Peter Eriksson sade rör det sig om mycket små ärendegrupper
              som inte är centrala för länsstyrelsens verksamhet. Det är frågor
              om medborgarskap, överförmyndare, begravning, pantlåneverksamhet,
              bilskrotning, ensamrätt till sjunket gods, lönegaranti, bitillsyn
              med mera. På departementet har man räknat ut att det är totalt
              ungefär 17 årsarbetskrafter som berörs på de 14 länsstyrelser
              som ska lämna av uppgifter till någon annan länsstyrelse. Totalt
              berörs ungefär 1,2 procent av de anställda.
            </seg>
            <seg n="c6082f70">
              Vi i KU vill tydligt peka på att de förändringar som görs i bitillsyn,
              bilskrotning och så vidare inte har någonting att göra med Ansvarskommitténs
              betänkande eller den utredning som just nu gör en översyn av statlig
              regional förvaltning. De har heller inte någonting med eventuell
              framtida regionbildning att göra. Bitillsynen och bilskrotningen
              förebådar inte på något sätt eventuella regionbildningar eller
              sammanslagningar av landsting.
            </seg>
          </u>
          <note type="speaker" n="56bdc20c">
            Anf. 106 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-3e047bc768938e81-0" n="1f39b670">
            <seg n="071cee42">
              Herr talman! Det som pågår just nu, inte minst det som handlar
              om länsstyrelseverksamhet, är något av en smygcentralisering.
              Det har pågått ett antal år, och det är lite oroväckande.
            </seg>
            <seg n="352febb7">
              Jag kommer från ett litet län med en liten länsstyrelse och vet
              betydelsen av varje anställd och hur man kan samarbeta. Det gör
              man på länsstyrelsen i exempelvis Kronobergs län. Det som Per
              Bill säger från talarstolen och det man kan utläsa i propositionen,
              nämligen att detta är en mycket liten justering, är oroande. När
              det försvinner en halv årsarbetare på en länsstyrelse har det
              naturligtvis betydelse kanske inte just den dagen, men i ett långsiktigt
              perspektiv. Därför väljer jag att använda ordet smygcentralisering.
              Det har betydelse regionalpolitiskt. Vid varje tillfälle då vi
              plockar bort en tjänst inom en myndighet och centraliserar den
              till en större ort får det betydelse med tanke på den urbanisering
              vi ser i samhället. Det kommer att bli färre människor i glesbygden
              som har den här typen av kompetens.
            </seg>
            <seg n="e207cc09">
              Eftersom jag känner oro när det gäller de här frågorna har jag
              skrivit en motion om detta.
            </seg>
            <seg n="28ecc2c4">
              Jag ska ge några exempel. Det pratas mycket i debatten om enklare
              regler för företag. På våra länsstyrelser görs mycket arbete med
              miljökonsekvensbeskrivningar, och de har betydelse för företagen
              i länen. I den region som jag kommer från har vi fortfarande mycket
              industrisysselsättning. De företagen gör många miljökonsekvensbeskrivningar.
              För dem skulle det vara negativt om man flyttade ansvaret för
              miljökonsekvensbeskrivningar till en större länsstyrelse så att
              det blev längre mellan den enskilde företagaren och myndigheten.
              Jag tror att alla här i kammaren är införstådda med betydelsen
              av närhet mellan företagaren och myndigheten. Det innebär att
              det är enklare att lösa problem under resans gång. Ju längre från
              folket man kommer och ju längre myndigheten är från företaget
              desto svårare blir det.
            </seg>
            <seg n="7bd7af98">
              Man kan känna oro för den här typen av konsekvenser. Man säger
              att det är ytterst få justeringar. I just det här betänkandet
              finns inte det som är kopplat till miljökonsekvensbeskrivningar
              med, men det pågår ett arbete med att göra förändringar även av
              de arbetsuppgifterna. Det kommer att få konsekvenser på längre
              sikt.
            </seg>
            <seg n="bf134be0">
              Om man kopplar ihop detta med urbaniseringen och en ökad inflyttning
              till våra tre storstadsregioner och andra större städer är detta
              också en regionalpolitisk fråga. Det borde man ta hänsyn till
              när man arbetar med att göra sammanslagningar. Vi vet att varje
              centralisering är ett slag mot landsbygd och glesbygd eftersom
              konsekvensen blir en utflyttning därifrån. Därför bör man göra
              en konsekvensanalys vid varje sådant tillfälle. Det är något som
              vi motionärer saknar i detta sammanhang.
            </seg>
            <seg n="a8072b7b">
              Jag tänker, för tids vinnande, inte yrka bifall till vår motion.
              Jag tycker ändå att det är viktigt att belysa problemet med en
              ökad centralisering med tanke på närhet för folket och småföretagarna.
              Det har också en rent regionalpolitisk betydelse.
            </seg>
          </u>
          <note n="497b733d">
            Överläggningen var härmed avslutad.
          </note>
          <note n="fe102737">
            10 § Frågor om rösträtt, valsystem m.m.
          </note>
          <note n="442c0857">
            Föredrogs
          </note>
          <note type="speaker" n="2050eb32">
            Anf. 107 JONAS ÅKERLUND (SD):
          </note>
          <u who="jonas_akerlund_45e72b" xml:id="i-1ddceb32a8a51b08-0" n="52616838">
            <seg n="318023d2">
              Herr talman! Jag yrkar bifall till vår reservation.
            </seg>
            <seg n="1b6f49ff">
              Frågan om vem som ska ha eller inte ska ha rösträtt i kommun-
              och landstingsval kan man närma sig på olika vis. När man ställer
              upp kriterierna kan man gå in på en lång rad detaljföreskrifter
              om antal år och vistelser. Det är svårt att göra det utan att
              det ger upphov till gränsdragningsproblem där några kan tycka
              att reglerna är godtyckliga, andra att de är felaktiga eller orättvisa.
            </seg>
            <seg n="41e3b797">
              Vi föredrar att knyta rösträtten till medborgarskapet. Då är
              gränsen klar och tydlig. Den fråga som infinner sig är självfallet
              om det är ett rimligt krav. Är det så svårt att bli medborgare
              att det för med sig oönskade utestängningseffekter? Vi anser inte
              det. Det kanske främst illustreras av att i Sverige föranleder
              det inte att något ögonbryn höjs att den nyblivne medborgaren
              på väg till välkomstceremonin åtföljs av tolk.
            </seg>
          </u>
          <note type="speaker" n="53e4ca63">
            Anf. 108 MIA SYDOW MÖLLEBY (V):
          </note>
          <u who="mia_sydow_molleby_68a11e" xml:id="i-fb182ebf4e8d1b18-0" n="8c3683b0">
            <seg n="8545cdd3">
              Herr talman! En grundbult i ett demokratiskt system är möjligheten
              att välja sina företrädare i öppna och fria val. Att invånarna
              också använder den möjligheten är avgörande för att systemet ska
              fungera.
            </seg>
            <seg n="224535d6">
              I dag ser vi oroande tendenser till minskat valdeltagande, och
              bland förstagångsväljarna är valdeltagandet lägre än bland övriga
              grupper. En viktig plats för att väcka det politiska intresset
              är skolan, och inför val bjuds de politiska partierna och ungdomsförbunden
              in till i princip alla skolor. Det är bra. Om det inte vore så
              skulle troligen valdeltagandet bland förstagångsväljarna vara
              ännu lägre.
            </seg>
            <seg n="ab74a9d9">
              Många elever som under ett valår går tredje året i gymnasieskolan
              får rösta i de val som hålls det året, men det finns samtidigt
              flera i klassen som inte får göra det. Bland dem som går tredje
              året är intresset för valet och de politiska partiernas närvaro
              i skolan som störst. Vi är övertygade om att det intresset och
              engagemanget skulle öka ytterligare om alla elever i klassen hade
              rätt att rösta. Tyvärr är det inte så eftersom rätten att rösta
              är kopplad till den dag man fyller 18. Vänsterpartiet anser att
              rösträtten i stället ska vara kopplad till det år man fyller 18.
            </seg>
            <seg n="f1b44f8c">
              Jag började detta anförande med att påpeka att möjligheten att
              välja sina företrädare i öppna och fria val är en grundbult i
              ett demokratiskt system. Hur man får den rätten kan vi ha olika
              syn på, men vi brukar i alla fall vara överens om att det är en
              grundbult, att det är viktigt att man får välja sina företrädare.
            </seg>
            <seg n="1e3c51e2">
              I Sverige finns många kvinnor och män som sedan många år lever
              och arbetar här men som ändå inte har möjlighet att rösta i riksdagsval.
              Det finns till och med människor som är politiskt aktiva och har
              uppdrag i kommunala församlingar som inte har möjlighet att vara
              med och påverka hur staten ska reglera den verksamhet som de har
              ansvar för i den kommunala församling där de sitter.
            </seg>
            <seg n="041a9d28">
              Rätten att rösta och därigenom påverka sitt liv skiljer sig mellan
              val till kommun och landsting och val till riksdagen. I valet
              till kommun får de rösta som är mantalsskrivna i kommunen och
              medborgare i ett EU-land eller Island eller Norge. Om personen
              är medborgare i ett annat land infaller rösträtten om man varit
              mantalsskriven och bosatt i Sverige tre år i följd.
            </seg>
            <seg n="a96b8ebd">
              I valet till riksdagen krävs att man är svensk medborgare. Vänsterpartiets
              uppfattning är att rätten att delta i riksdagsval, EU-parlamentsval
              och folkomröstningar ska följa samma regelverk som val till kommun
              och landsting. Människor som är bosatta i Sverige ska ha möjlighet
              att välja sina företrädare på alla nivåer.
            </seg>
          </u>
          <note n="065c5346">
            Därmed vill jag yrka bifall till Vänsterpartiets reservation
            nr 1.
          </note>
          <note type="speaker" n="dbeb108c">
            Anf. 109 ANN-BRITT ÅSEBOL (M):
          </note>
          <u who="ann-britt_asebol_43728b" xml:id="i-a4452b3850f0d241-0" n="94ee49d5" next="i-69bf4bf29cd63cbe-0">
            <seg n="62bee28e">
              Herr talman! I val till Sveriges riksdag har samtliga svenska
              medborgare som bor eller någon gång bott i Sverige och senast
              på valdagen fyller 18 år rösträtt. Utomlands boende svenska medborgare
              upptas i röstlängd till tio år efter utflyttandet och ska, om
              de fortsatt vill rösta, därefter vart tionde år skriftligen meddela
              sin adress till Skatteverket. Dock accepteras en röst från en
              utlandssvensk om den avges senast dagen före valdagen, även om
              personen tidigare inte är upptagen i röstlängden.
            </seg>
            <seg n="d9b508d9">
              Rösträtt till riksdagen regleras i regeringsformen, och det är
              av stor betydelse för demokratin hur ett valsystem är uppbyggt
              och hur det fungerar. Om att på olika sätt förändra det handlar
              detta betänkande, liksom flera av de 33 motioner som behandlas
              i betänkandet och som utskottet avstyrker. Motionerna behandlar
              alltifrån sänkt rösträttsålder till mer personval, mindre personval,
              mer inslag av personval, borttagande av spärrgränsen, ändrade
              valkretsindelningar, valsystemets proportionalitet, begränsad
              möjlighet till återval som riksdagsledamot, skilda valdagar och
              avpolitisering av Valprövningsnämnden.
            </seg>
            <seg n="ca7d1f8e">
              Utskottets förslag är, som sagt, att samtliga motioner avslås
              eftersom en hel del av vad som anförts av motionärerna redan åtgärdats
              eller är på väg att utredas. Så har till exempel flera av frågorna
              nyligen avhandlats i Grundlagsutredningen, som lämnade sitt slutbetänkande
              2008 och som låg till grund för en ny grundlagsreform, vilken
              vi antog så sent som förra året.
            </seg>
            <seg n="04d5b4fd">
              De övergripande målen för Grundlagsutredningens arbete var att
              stärka och fördjupa den svenska folkstyrelsen, att öka medborgarnas
              förtroende för demokratins funktionssätt och att höja valdeltagandet.
              Utredningen behandlade bland annat frågor om valsystemet, folkomröstningar,
              förhållandet mellan riksdagen och regeringen samt domstolarnas
              roll i det konstitutionella systemet. Grundlagsutredningen slog
              fast att rösträttsålder och myndighetsålder bör vara densamma,
              liksom att det finns anledning att ha olika valdagar för riksdags-
              respektive landstings- och kommunval. Man gjorde bedömningen utifrån
              tidigare utredningsarbete i frågan.
            </seg>
            <seg n="87588341">
              Utskottet har trots det tillsatt en egen grupp för uppföljning
              av 2010 års val. Den ska särskilt beakta administrativa och organisatoriska
              frågor. Det arbetet ska redovisas under hösten.
            </seg>
            <seg n="c9996ca7">
              Herr talman! Jag tycker att det i betänkandet finns många kreativa
              motioner som kan belysas i den parlamentariska kommitté som tillsattes
              av regeringen i höstas för att just göra en översyn av delar av
              valsystemet. Kommittén ska bland annat överväga om det finns skäl
              att ändra reglerna om mandatfördelning vid riksdagsval, att införa
              krav på förhandsanmälan av partier och kandidater inför ett val
              och att införa ett system med utjämningsmandat i val till kommunfullmäktige
              i valkretsindelade kommuner på liknande sätt som i val till landstingsfullmäktige,
              om det bör inrättas möjligheter att använda elektroniskt röstningsförfarande
              och om partierna bör få använda partisymboler på valsedlarna.
            </seg>
          </u>
          <note n="be3f6914">
            Uppdraget i fråga om förslag som rör proportionaliteten i val
            till riksdagen och val till kommunfullmäktige, offentliga valförberedelser
            och valkretsindelningen vid val till riksdagen ska redovisas senast
            den 14 december 2012.
          </note>
          <u who="ann-britt_asebol_43728b" xml:id="i-69bf4bf29cd63cbe-0" n="94ee49d5" prev="i-a4452b3850f0d241-0">
            <seg n="73166aa2">
              Det är mot bakgrund av det ovan redovisade som jag anser att
              motionärernas idéer i någon form kommer att belysas av de utredningar
              som nu finns tillsatta. Jag yrkar därför bifall till utskottets
              förslag i betänkandet och avslag på samtliga motioner.
            </seg>
          </u>
          <note type="speaker" n="49bb0e1b">
            Anf. 110 PETER ERIKSSON (MP):
          </note>
          <u who="peter_eriksson_f7fe39" xml:id="i-4a813d6412cc7195-1" n="89b2402c">
            <seg n="46fe0b18">
              Herr talman! Jag hade inte tänkt begära ordet i denna debatt.
              Vi har varit överens om nästan alla frågor i betänkandet. Det
              handlar om att vi i de flesta fall säger nej eftersom en fråga
              antingen nyligen behandlats i en utredning eller också är på väg
              in i en utredning.
            </seg>
            <seg n="f5d4e577">
              När Jonas Åkerlund var uppe i talarstolen och sade att vi ska
              minska antalet människor som har rösträtt i kommun- och landstingsval
              i Sverige, att hundratusentals människor inte längre ska få rösta
              fastän de bott här i många år, kanske vuxit upp här och betalar
              skatt i sin kommun, då kände jag att det var viktigt att begära
              ordet.
            </seg>
            <seg n="6351fc8a">
              Jag vill fråga Jonas Åkerlund: Tror du att en sådan ändring,
              att avskaffa rätten för många människor att rösta i Sverige, skulle
              bidra till ökad integration? Om man avskaffade rätten för många
              människor att rösta, tror du att det skulle öka eller minska motsättningarna
              mellan olika grupper i Sverige?
            </seg>
            <seg n="f2bb2df7">
              Om vi jobbar för en mer deltagande demokrati där så många människor
              som möjligt så snart som möjligt när de kommer hit kan vara med
              i beslutsfattandet och får möjlighet att delta i demokratiska
              beslutsprocesser tror jag att de också känner sig beredda att
              ta ett större ansvar för det gemensamma, känner att de får större
              möjligheter att bli integrerade och känner sig delaktiga i samhället.
              Det tror jag, och det är synd att man kan stå i Sveriges riksdag
              och säga att man skulle vilja minska möjligheten att kunna delta
              i val genom att avskaffa rösträtten för en hel del människor.
              Jag tycker ärligt talat att det är ganska upprörande.
            </seg>
          </u>
          <note n="497b733d">
            Överläggningen var härmed avslutad.
          </note>
          <note n="18b4e045">
            11 § Immaterialrättsliga frågor
          </note>
          <note n="442c0857">
            Föredrogs
          </note>
          <note type="speaker" n="36a0419c">
            Anf. 111 INGEMAR NILSSON (S):
          </note>
          <u who="ingemar_nilsson_946b73" xml:id="i-e1b005606940506a-0" n="55ef9649" next="i-d65e5eb1d11994dd-0"/>
          <note n="d607f43f">
            Herr talman! Låt mig börja med att inledningsvis yrka bifall
            till de två socialdemokratiska reservationerna i detta betänkande,
            nämligen reservationerna nr 3 och 6.
          </note>
          <u who="ingemar_nilsson_946b73" xml:id="i-d65e5eb1d11994dd-0" n="55ef9649" prev="i-e1b005606940506a-0">
            <seg n="f1e0b6e5">
              Dagens betänkande från Näringsutskottet handlar om de immaterialrättsliga
              frågorna. Det handlar om patenträttsliga frågor och åtgärder mot
              piratkopiering och varumärkesintrång. Men det handlar också om
              det civilrättsliga sanktionsdirektivet, om fildelning och om behovet
              av en kommission för att belysa frågor kopplade till den snabba
              teknikutvecklingen, som exempelvis upphovsrätt och tillgänglighet
              på internet.
            </seg>
            <seg n="e531682f">
              Det här är frågor som är viktiga för utvecklingen av näringslivet
              och det som brukar kallas för näringslivsklimatet i Sverige. Det
              handlar om förutsättningar för framväxten av fler och nya jobb
              i Sverige. Att få till stånd ett fungerande system inom patenträtten
              är en viktig åtgärd för att stimulera innovativa och kreativa
              människor att kunna förverkliga och genomföra sina idéer och att
              låta de idéerna bli verklighet och bli reella. Men det är också
              viktiga frågor ur ett konsumentperspektiv.
            </seg>
            <seg n="c1d6899c">
              De här frågorna är definitivt inte heller nationella, snarare
              tvärtom. De är i allra högsta grad internationella.
            </seg>
            <seg n="fb99e183">
              Sedan vi senast debatterade denna fråga, för knappt ett år sedan,
              har processen med ett gemensamt EU-patent tagit ytterligare ett
              par små steg framåt. Nu återstår en del viktiga procedurfrågor
              när det gäller den gemensamma europeiska patentdomstolen. I arbetet
              med de procedurfrågorna i domstolen är det viktigt att bland annat
              frågan om de auktoriserade patentombuden och deras möjlighet att
              företräda i domstolen drivs och bevakas av den svenska regeringen.
            </seg>
            <seg n="2303c958">
              Sedan återstår den svåra frågan om domstolens lokalisering. Låt
              oss nu hoppas att denna så kallade viktiga fråga inte stupar på
              sådana trivialiteter.
            </seg>
            <seg n="ed3196e8">
              Detta till trots, herr talman, finns det fortfarande en rad viktiga
              frågor där det återstår mer att göra. En sådan är behovet av ytterligare
              åtgärder mot piratkopiering.
            </seg>
            <seg n="fe709520">
              Utskottets borgerliga majoritet anser att de åtgärder som har
              vidtagits i Sverige, inom EU och på internationell nivå räcker.
              Där har vi socialdemokrater en annan uppfattning, precis på samma
              sätt som vi hade vid förra årets debatt.
            </seg>
            <seg n="9c4f8b9f">
              Motivet för att vi fortsätter att driva denna linje är vår bestämda
              uppfattning att det också i denna fråga finns ett mycket viktigt
              konsumentperspektiv. Piratkopiering är de facto ett problem för
              näringslivet, men också ett problem och en risk för oss alla som
              konsumenter. Man kan ta en rad exempel. Jag kan nämna mediciner
              och pirattillverkade bildelar. Listan kan göras lång. Därför anser
              vi att Sverige behöver öka sina ansträngningar, inte minst inom
              ramen för EU, för att komma till rätta med problemet med piratkopiering.
            </seg>
            <seg n="2300646f">
              Herr talman! När det gäller det civilrättsliga sanktionsdirektivet
              har vi från Socialdemokraternas sida vid tidigare behandlingar
              här i kammaren tydligt redovisat vår syn på detta. Det handlar
              om att hitta en rimlig och rättssäker avvägning mellan missbruk
              i form av kommersiell fildelning och ett skydd för den personliga
              integriteten. Även om antalet ärenden inom detta område fortfarande
              är relativt litet anser vi ändå att det fortsatt finns ett behov
              av ytterligare insatser för att värna den enskildes integritet.
            </seg>
            <seg n="3e7332c4">
              Vi pekar också på vikten av att hitta proportionalitet i de civilrättsliga
              processer som kan förväntas på det här området. Vi anser inte
              att det är rimligt att ställa alltför långtgående krav på den
              enskilde att skydda sig mot det otillåtna utnyttjande av den egna
              internetuppkopplingen som kan bli fallet.
            </seg>
            <seg n="746ce018">
              Rättssäkerheten för den enskilde måste säkerställas både vid
              en domstolsprocess och vid eventuella skadeståndsprocesser. Vi
              är väl medvetna om Datainspektionens uppgift att bevaka att personuppgiftslagen
              efterlevs, men anser ändå att det behövs mer långtgående åtgärder
              för att säkerställa skyddet av den personliga integriteten.
            </seg>
          </u>
          <note type="speaker" n="00744218">
            Anf. 112 JONAS ERIKSSON (MP):
          </note>
          <u who="jonas_eriksson_3e153d" xml:id="i-12411528355a0871-0" n="2b993ada">
            <seg n="d6c154e2">
              Herr talman! Jag står förstås även i kammaren bakom de reservationer
              som jag står bakom i betänkandet, men för tids vinnande yrkar
              jag bifall endast till reservationerna 4 och 8.
            </seg>
            <seg n="bc351ed9">
              Det här betänkandet handlar om immaterialrättsliga frågor, precis
              som föregående talare sade. Det handlar om utvecklingsländernas
              möjlighet att ta del av ny och viktig teknik för att kunna ta
              ansvar i miljö- och klimatarbetet. Det handlar om vanliga människors
              möjligheter att använda internet för att dela information med
              varandra, människors rätt till integritet och många andra intressanta
              saker.
            </seg>
            <seg n="ad47f5ee">
              Det har varit mycket diskussion om internet och integritet de
              senaste åren, inte minst efter ett antal repressiva EU-direktiv
              och lagar för att komma åt människor som gör saker man inte tycker
              om på internet.
            </seg>
            <seg n="12b0018b">
              Utanför detta betänkande, men ändå med tydlig anknytning, pågår
              en livlig debatt om ACTA. Vi i Miljöpartiet menar att ACTA och
              den lagstiftning vi lyfter fram i våra motioner i detta betänkande
              leder mot ett oönskat samhälle som är präglat av övervakning och
              kontroll och som gett och ger icke-rättsliga instanser rätt att
              agera på ett sätt som vi annars endast tillåtit rättsväsendet.
            </seg>
            <seg n="66fbcfbb">
              Det civilrättsliga sanktionsdirektivet, Ipred, datalagringsdirektivet
              och den lagstiftning som följt och slutligen ACTA om Sveriges
              riksdag framgent mot Miljöpartiets vilja kommer att stå bakom
              det går för långt.
            </seg>
            <seg n="cd62a511">
              Ipredlagen ger privata företag möjlighet att mer eller mindre
              ge sig på människor som man anser har kopierat saker som de inte
              bör kopiera och att begära ut uppgifter om deras datakommunikation.
              Vi riskerar situationer där privata bolag med stora ekonomiska
              resurser ger sig på enskilda människor och kräver dem på skadestånd.
              Den som inte betalar hotas med rättegång och risken att inte bara
              få betala själva skadeståndet utan också höga rättegångskostnader.
              Vilken privatperson vågar i en sådan situation hävda sin oskuld?
            </seg>
            <seg n="575f71bc">
              Det här är inte en rimlig lagstiftning. Den är inte proportionerlig.
              Det finns ingen anledning att låta den här lagstiftningen fortsätta
              att gälla. Inte att förglömma är det ganska enkelt att använda
              sig av andras nätverk och datorer. Vi vill därför att regeringen
              skyndsamt tillsätter en utredning för att se hur internetanvändarnas
              integritet och rätt till privatliv kan stärkas i svensk lagstiftning.
            </seg>
            <seg n="4bedce6d">
              Vi i Miljöpartiet vill att fildelning för privat bruk mellan
              privatpersoner ska avkriminaliseras och att Sverige ska omförhandla
              det EU-direktiv som kräver kriminalisering av fildelning. Vi är
              övertygade om att det finns andra sätt att tillförsäkra rättighetshavarnas
              intressen än att begränsa människors rätt att kommunicera och
              människors rätt till ett privatliv och rättstrygghet.
            </seg>
            <seg n="a10133a3">
              Herr talman! Jag vill avslutningsvis ta upp behovet av överföring
              av klimatvänlig teknologi från industriländerna till utvecklingsländerna.
              Grön teknik som bekämpar klimatförändringarna och minskar miljöbelastningen
              måste ges samma immaterialrättsliga undantag inom TRIPS-avtalet
              som livsbesparande mediciner har fått. Miljöpartiet vill att Sverige
              verkar för en sådan förändring i internationella sammanhang och
              också ser över vår nationella patent- och immateriallagstiftning
              för att göra det lättare att sprida grön teknologi till utvecklingsländerna.
            </seg>
          </u>
          <note type="speaker" n="e935458b">
            Anf. 113 LARS ISOVAARA (SD):
          </note>
          <u who="unknown" xml:id="i-03ba2e45f87f7e9f-0" n="b54aa712"/>
          <note n="7018d3a8">
            Herr talman! Jag vill börja med att yrka bifall till reservation
            2 samt reservation 3.
          </note>
          <u who="unknown" xml:id="i-cb4d0d2e9ea54a93-0" n="b54aa712">
            <seg n="c14ededb">
              Sverige har varit och är fortfarande ett innovativt land, vilket
              många undersökningar också tyder på, men framtagandet av nya patent
              inom exempelvis medicin har legat på alltför få och stora aktörer.
              Detta har vi i dagarna sett smärtsamma bevis för. Skaparkraften
              och utvecklingskraften med vidhängande stödåtgärder måste i framtiden
              riktas mot små och medelstora företag.
            </seg>
            <seg n="1911e1d2">
              Det har under hösten och vintern pågått en debatt, onekligen
              med viss rätt, om riskkapitalbolagens roll i diverse sammanhang,
              men vi får inte glömma bort att riskkapitalbolagen också kan ha
              en stor betydelse just i det kritiska ögonblick då en innovation
              är i slutfasen av utvecklingen eller i begynnelsen av en marknadsintroduktion.
            </seg>
            <seg n="382a5a76">
              Vad vi har kunnat bevittna under de senaste åren är hur den geografiska
              fördelningen av patentansökningarna har förskjutits från väst
              till öst. Det är Kina, Sydkorea och Japan som ökar antalet patentansökningar.
              Kineserna är mycket aktiva inom medicinteknik och telekommunikation
              och kommer säkert att uppvisa stora framsteg även kvalitativt
              när det gäller innovationer. Här gäller det för oss i Sverige
              att bevaka och satsa offensivt för att inte framtida utvecklingsmöjligheter
              ska gå oss ur händerna.
            </seg>
            <seg n="875989c7">
              Herr talman! Det finns fördelar i systemet med patenträttigheter,
              bortsett då från de direkta ekonomiska aspekterna, fördelar som
              kanske inte alltid är helt solklara vid en första anblick. Utvecklandet
              av en första informell standard och därigenom en garanti för en
              snabb världsspridning av produkten är ofta förknippat med licensförfarandet.
              Licensförfarandet gör att en stor marknad kan nås av en ny produkt
              inom en förhållandevis kort tidsrymd.
            </seg>
            <seg n="0950e8c1">
              Låt mig ta ett exempel. Kassettbandet, en ursprunglig produkt
              från Philips, skulle knappast ha blivit den succé den blev om
              inte Philips skulle ha licensierat ut produkten fritt. Kassettbandet
              blev kort sagt en världsstandard. Ericsson är ett annat exempel
              där företaget har nått stora framgångar just genom licensrättigheter
              inom telekommunikation.
            </seg>
            <seg n="3220a534">
              Numera är försäljning av licensrättigheter en av de viktigaste
              grundpelarna i många företags affärsverksamhet. Det finns givetvis
              också exempel på när handel med licensrättigheter och framtida
              marknadsbedömningar har gått fel. När datorföretaget IBM under
              90-talet lade ut utvecklingen av ett nytt operativsystem på Microsoft
              och hårdvara på Intel så var det inget annat än en fatal missbedömning
              som gjorde att IBM förlorade sin position på PC-marknaden.
            </seg>
            <seg n="7698d51e">
              Herr talman! Att kunna hantera de långsiktigt affärsstrategiska
              övervägandena i samband med immaterialrättsfrågor är inte enbart
              en fråga för stora företag och organisationer. Storföretag har
              oftast avdelningar med speciellt utbildade jurister och experter
              som ansvarar för bevakning och försvar av dessa frågor. Små och
              medelstora företag har vanligtvis inte samma resurser som storföretag.
              Likaså finns det forskare och uppfinnare som är mycket framgångsrika
              inom sitt område men där kanske inte den affärsstrategiska planeringen
              alltid ligger i fokus.
            </seg>
            <seg n="b05097ee">
              Det finns otaliga exempel på hur snett det har kunnat gå för
              enskilda innovatörer som inte i ett tidigt stadium har tagit frågorna
              i beaktande. I en del fall har det slutat med personliga ekonomiska
              tragedier efter långvariga juridiska processer. Så mycket viktigare
              är det då att samhället genom offentliga medel stöttar och ser
              till att de mindre aktörerna får den kompletterande hjälp och
              utbildning som behövs.
            </seg>
            <seg n="44e36d8e">
              Vi har alla att vinna på att det tas fram nya innovationer och
              att den eller de som med svett och möda har tagit fram dessa också
              får skörda frukterna av sitt slit.
            </seg>
          </u>
          <note type="speaker" n="c855accb">
            Anf. 114 KENT PERSSON (V):
          </note>
          <u who="kent_persson_d7bdf7" xml:id="i-25e777ff064afd11-0" n="d1f0b132">
            <seg n="a4e77691">
              Herr talman! Jag vill börja med att yrka bifall till reservation
              nr 1 om grön teknologi till utvecklingsländer. Det är en motion
              från Vänsterpartiet. Jag står givetvis bakom också övriga reservationer
              från Vänsterpartiet.
            </seg>
            <seg n="dda68534">
              I FN:s klimatkonvention från 1992 som antogs på Riokonferensen
              fastställde man vissa principer för hur klimatöverenskommelser
              skulle ske. I artikel 3:1 slår man fast följande: Det är de industrialiserade
              länderna som historiskt sett smutsat ned och därför måste ta ledningen
              för utsläppsminskningarna. Det är väsentligt.
            </seg>
            <seg n="cd9ab5a6">
              Detta följdes också upp på toppmötet i Bali 2007 där man enades
              om en handlingsplan för hur den rika världen skulle stödja dem
              som drabbats värst av klimatförändringarna. Handlingsplanen kallades
              The Bali Action Plan och hade till syfte att vägleda klimatförhandlingarna
              inför klimatmötet i Köpenhamn.
            </seg>
            <seg n="958b6310">
              Nu blev resultatet inte så väldigt bra. En av knäckfrågorna var
              hur teknik och resurser skulle föras över till syd. Handlingsplanen
              slår fast att de rika länderna måste hjälpa de fattiga med finansiellt
              stöd och ny teknik. Man konstaterade att resurserna måste vara
              tillräckliga, förutsägbara och beständiga.
            </seg>
            <seg n="2788d128">
              Detta blev också en av knäckfrågorna på toppmötet i Köpenhamn.
              Striden kom att handla om patent på klimatteknik. Många utvecklingsländer
              ville få till stånd mjukare patent för teknik som är viktig i
              arbetet för att minska effekterna av klimatförändringar medan
              USA uppbackat av en del storföretag drev en helt motsatt linje.
            </seg>
            <seg n="b1dbc1fa">
              I klimatkonventionen har man fastställt att en viktig komponent
              i arbetet mot klimatförändringar är spridning av klimatvänlig
              teknik. Rika länder är enligt konventionen skyldiga att så långt
              som det är praktiskt genomförbart underlätta spridning av och
              tillgänglighet till miljöteknik.
            </seg>
            <seg n="74a8692b">
              För att hitta någon form av lösning presenterades många olika
              förslag. Bland annat tog man upp förslaget om livsbesparande medicin.
              Det finns inskrivet i WTO:s patentavtal som kallas för TRIPS.
              Det skulle kunna vara samma möjlighet också när det gäller miljöteknik
              och spridningen av det. Den linjen vann tyvärr inte gehör på konferensen,
              som vi alla känner till.
            </seg>
            <seg n="edade836">
              Om u-länder ska ha några som helst möjligheter att bromsa sina
              utsläpp och samtidigt utvecklas behöver de få tillgång till miljövänlig
              teknik. Det har vi fastställt, och det är vi överens om. Då måste
              det till någon form av lösning.
            </seg>
            <seg n="10cefe25">
              Man måste hitta en lösning för att finna en framkomlig väg. Det
              är då patentlagstiftningen man måste titta på för att göra det
              möjligt. Genom att förändra den lagstiftningen skulle tekniköverföringen
              till utvecklingsländerna gynnas.
            </seg>
            <seg n="8979805a">
              Vi ska också veta att över 70 procent av vindkraftstekniken i
              dag kontrolleras av fyra företag, tre är europeiska och ett är
              från USA. När nu många utvecklingsländer vill bygga ut vindkraften
              måste de använda sig av gammal teknik där patenträtten har gått
              ut. Det känns inte speciellt framåtsyftande när det gäller arbetet
              mot klimatförändringar.
            </seg>
            <seg n="34c63aab">
              Anledningen till det är helt enkelt att man inte har råd med
              den modernaste och miljövänligaste tekniken. Grön teknik som bekämpar
              klimatförändringar bör ges samma undantag inom TRIPS-avtalet som
              livsbesparande mediciner har fått. Det har visat sig vara väldigt
              lyckat. Brasilien är ett bra exempel på hur man har kunnat utnyttja
              det undantaget i TRIPS-avtalet och har kunnat bekämpa spridningen
              av hiv och aids.
            </seg>
            <seg n="38d2dbb5">
              Sverige bör i internationella klimatförhandlingar verka för just
              detta. Vi bör även verka för att det görs en översyn av patent-
              och immateriallagstiftningen för att göra det lättare att sprida
              grön teknik till utvecklingsländer. Det är för många utvecklingsländer
              oerhört avgörande för deras möjligheter att komma till rätta med
              problem och kunna medverka i arbetet mot klimatförändringarna.
            </seg>
            <seg n="dddfca67">
              Det kan inte heller vara så att det ska ske genom att rika länder
              företrädesvis i väst använder sig av CDM för att på det sättet
              slippa undan åtaganden på hemmaplan och göra dem i andra länder.
              Det handlar ofta om att man gör de billigaste och lättaste åtgärderna
              i utvecklingsländerna. Det skulle de kunna göra själva om också
              de hade möjlighet att använda grön och miljövänlig teknik.
            </seg>
          </u>
          <note type="speaker" n="26f745ff">
            Anf. 115 OLOF LAVESSON (M):
          </note>
          <u who="olof_lavesson_4b94d7" xml:id="i-80b797b07fe53e12-0" n="467ee069" next="i-745dbc8de04736be-0">
            <seg n="c2d0d5c5">
              Herr talman! För knappt en vecka sedan var jag på ett seminarium
              där vi alla fick frågan huruvida handen på hjärtat vi hade några
              piratkopior därhemma. Det var väl ingen som ansåg att vi hade
              det, men faktum är att det har vi alla. Sedan tidernas begynnelse
              har kreativt skapande inspirerats av andra. Vi har lånat former
              och musikslingor, inspirerats av författare och byggt vidare på
              andras forskning. Sedan har detta förändrats och i bästa fall
              förädlats, och en ny produkt har uppstått.
            </seg>
            <seg n="a5a3958f">
              Ibland har det dock varit lite si och så med förändringen. Den
              där tröjan blev märkligt lik den där andra tröjan som någon annan
              har tagit fram. Stolen som stöpts i en form gick plötsligt inte
              att skilja från den som det har tagit år, blod, svett och tårar
              att utveckla. Mönstret på ett tyg dyker plötsligt upp på ett exakt
              likadant tyg på andra sidan jorden, och logotypens drag påminner
              mycket om originalets ibland så att det blir skrattretande.
            </seg>
            <seg n="59e01092">
              Herr talman! Jag ska försöka mig på något som jag inser är en
              pedagogisk svårighet och visar här upp en artikel. Detta gick
              att läsa i Svenska Dagbladet för ganska exakt ett år sedan. Jag
              vet inte om vi har någon expert på lastare i kammaren, men jag
              kan berätta att det vi ser här är en exakt kopia av en lastare
              från Volvo. Bilden är tagen i Kina. Dock heter inte denna lastare
              Volvo utan Lovol. Ambassaden och handelskammaren i Kina har genomfört
              en undersökning som visar att 72 procent av de svenska företagen
              i Kina har utsatts för intrång i upphovsrätten.
            </seg>
            <seg n="c5766223">
              När lastbilsjätten Scania upptäckte att ett kinesiskt företag
              hade kopierat deras klassiska Scaniafront till sina lastbilar
              gick man till och med så långt att man bjöd in plagiatorerna till
              sin fabrik och hjälpte dem med kunskap om hur de skulle kunna
              arbeta för att hitta en egen profil. För att skydda sitt eget
              varumärke fick man till och med hjälpa till genom att ge det andra
              företaget designtips.
            </seg>
            <seg n="4b8db2f9">
              För ett år sedan hade vi också en debatt i kammaren om immaterialrätt.
              Då tog jag upp ett annat exemplet Blå Station nere i Skåne. Deras
              stol Sting, i aluminium och rostfritt stål, slog världen med häpnad
              när den presenterades 2004. Den vann såväl internationella som
              svenska priser och var resultatet av en mycket lång och mödosam
              process. Ett halvår efter presentationen kunde ägarna till Blå
              Station se sin stol i en monter på en möbelmässa i Italien. En
              exakt replik presenterades av ett kinesiskt företag för en bråkdel
              av det svenska priset.
            </seg>
            <seg n="fc3c369f">
              Några här inne med mig besökte möbelmässan i förra veckan. Vi
              vet att Blå Station är långt ifrån ensamma. Swedese, Offecct och
              en lång rad andra svenska företag kan berätta liknande historier.
              Rena plagiat kommer in på den europeiska marknaden via länder
              som inte har ett lika starkt skydd för upphovsrätten som vi har
              och sprids sedan fritt inom EU.
            </seg>
            <seg n="04ebf82c">
              Immaterialrätten känner därför inga nationsgränser. Den nationella
              lagstiftningen, som ständigt sätts på prov, är otillräcklig och
              kommer alltid att vara otillräcklig. Inom landet blir vi reaktiva.
              Om vi vill vara proaktiva är det internationella och globala samarbetet
              nödvändigt.
            </seg>
            <seg n="9c06df86">
              Sverige har varit drivande i det europeiska samarbetet för att
              värna kreatörers och upphovsmäns rättigheter. En av de stora stötestenarna
              har varit den om ett gemensamt EU-patent. En rapport från EU-kommissionen
              visade att om man vill ha ett patent giltigt i hela EU är årsavgifter
              och översättningskostnader upp till 15 gånger så höga som för
              ett amerikanskt patent. Totalt uppskattar man att bristerna i
              patentsystemet kostar europeiska företag drygt 2,2 miljarder kronor
              varje år.
            </seg>
            <seg n="5e95af6c">
              För Sverige har detta haft synnerligen stora negativa effekter.
              Vi tillhör den absoluta världstoppen i antalet tagna patent. Höga
              kostnader och ett otryggt rättsläge har i mångt och mycket stängt
              ute små och medelstora företag från att söka patent för den europeiska
              marknaden. Likaså har forskning vid högskolor och universitet
              försvårats.
            </seg>
            <seg n="3b28f369">
              Därför var det ett viktigt steg när Sverige, tillsammans med
              fyra andra länder, tog initiativ till ett fördjupat samarbete
              för att skapa ett gemensamt EU-patent. I dag är det 25 av 27 medlemsländer
              som har valt att ingå i samarbetet, vilket innebär att företag
              genom en enda ansökan får tillgång till hela den europeiska marknaden.
              Det är en marknad om 500 miljoner människor. För detta betalar
              man en enda årsavgift i stället för en för varje land.
            </seg>
            <seg n="eb8d8081">
              Nästa steg blir införandet av en europeisk patentdomstol så att
              man vid intrång slipper driva process i varje enskilt land. Här
              pågår slutförhandlingar, och det är min förhoppning att vi ska
              kunna få en sådan domstol på plats inom en snar framtid.
            </seg>
            <seg n="9f60ab10">
              Men mer händer. EU-kommissionen har sedan 2009 inrättat ett observatorium
              för varumärken och piratkopiering vars uppgift är att samla in,
              analysera och rapportera uppgifter om immaterialrättsintrång.
              Syftet är att öka förståelsen för de här frågorna och att ta fram
              och sprida best practice på området.
            </seg>
            <seg n="08b3ca23">
              En ny tullförordning är på plats som innebär större möjligheter
              för tull att kontrollera att rättigheterna efterlevs, men också
              möjligheter att destruera förfalskningar som förs in i stor skala.
            </seg>
            <seg n="672725ba">
              EU-kommissionen har tagit initiativ till frivillig uppförandekod
              för handelsplatser på internet som Blocket och E-bay med flera.
              Syftet är att hitta tekniska lösningar för att minska handeln
              med piratkopierade varor.
            </seg>
            <seg n="39a3b605">
              Herr talman! Immaterialrätten är ett brett område. Det återspeglas
              inte minst i dagens betänkande. Där behandlas 14 motioner som
              bland annat gäller olika patenträttsliga frågor, åtgärder mot
              piratkopiering, fildelning, det civilrättsliga sanktionsdirektivet,
              privatkopieringsersättning och legalisering av söktjänster på
              internet.
            </seg>
            <seg n="39d04b35">
              På gott och på ont har också frågorna om piratkopiering på nätet
              och illegal fildelning kommit att totalt dominera debatten. Det
              är ganska naturligt eftersom detta är den fråga som kanske mest
              har kommit att beröra gemene man i vardagen. Ofta är det först
              när frågorna flyttar in i våra egna vardagsrum som de verkligen
              ställs på sin spets.
            </seg>
            <seg n="a4b618f6">
              Nyligen presenterades en undersökning från Martin Prosperity
              Institute där man rankade 82 länder efter deras kreativitet. Studien
              baserades på ett Global Creativity Index där man kombinerade ekonomiska,
              sociala och kulturella faktorer till vad man kallar de tre t:na
              i ekonomisk utveckling teknologi, talang och tolerans. Sverige
              toppade listan som världens mest kreativa land.
            </seg>
            <seg n="98110120">
              Att värna svenska kreatörers rättigheter och möjligheter är viktigt.
              De skapande branscherna är en oerhört viktig, och en allt viktigare,
              del som växer i Sverige. Människor inom gaming, musikindustri,
              film och skapande av mobilapplikationer ser till att vi växer
              som nation och att vi får inkomster och arbeten i vårt land. Upphovsrättsfrågorna
              på internet handlar mycket om hur dessa så viktiga branscher ska
              kunna leva, överleva och växa.
            </seg>
            <seg n="960aaad4">
              Herr talman! Även om vi har kämpat hårt och kommer att fortsätta
              värna de kreativa näringarnas rättigheter kan man inte bortse
              från hur internet förändrar såväl hur produkter säljs och sprids
              som vilka krav konsumenterna ställer.
            </seg>
            <seg n="4f495e98">
              Vi vet i dag att när konsumenter får tillgång till tjänster och
              produkter via nätet som är rimligt prissatta och användarvänliga
              är man också i högre grad villig att betala. Jag har inte de absolut
              senaste siffrorna, men 2009 dubblerades nästan försäljningen av
              musik över nätet i Sverige.
            </seg>
            <seg n="191ffb56">
              Nya affärsmodeller växer fram. Legal fildelning växer, och möjligheterna
              att helt lagligt fritt konsumera och ladda ned musik, litteratur
              och program ökar. Viljan att bidra genom exempelvis crowdfunding
              ökar. Företag som Spotify och Voddler underlättar för konsumenterna.
              Soundcloud skapar nya kontaktmöjligheter mellan artister och fans.
              Anmärkningsvärt är att alla dessa tre företag har vuxit fram i
              Sverige!
            </seg>
            <seg n="c397b227">
              Detta är positivt och visar att marknadskrafterna faktiskt fungerar.
              På en fri marknad är det kunden som sätter förutsättningarna.
              Det är upp till den som erbjuder en produkt att möta sina kunder
              på deras villkor och att erbjuda tjänster som uppfattas som rimliga
              och legitima. Detta kan aldrig vara en uppgift för politiken.
              Däremot har politiken en uppgift att värna såväl enskildas som
              upphovsmäns integritet.
            </seg>
            <seg n="a56be76c">
              I grunden handlar detta om svenska entreprenörer, småföretagare,
              formgivare, musiker och författare. Det handlar om hur man ska
              kunna förverkliga sina idéer och sin kreativitet och om hur man
              ska kunna omsätta dessa idéer i lönsamhet. Det handlar om hur
              svenska företag ska kunna startas, växa och fortleva och om hur
              Sverige ska kunna hävda sig på en global konkurrensutsatt marknad.
            </seg>
            <seg n="f07bfd34">
              Det är lätt att säga att man är för upphovsrätt och immaterialrätt,
              men det är inte lika lätt att sätta kraft bakom orden.
            </seg>
            <seg n="49b84f11">
              Herr talman! Med detta yrkar jag bifall till utskottets förslag.
            </seg>
          </u>
          <note n="0452093e">
            Ajournering
          </note>
          <note n="23f40283">
            Kammaren beslutade kl. 15.57 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="olof_lavesson_4b94d7" xml:id="i-745dbc8de04736be-0" n="467ee069" prev="i-80b797b07fe53e12-0">
            <seg n="3b377210">
              Återupptagna förhandlingar
            </seg>
          </u>
          <note n="005d268f">
            Förhandlingarna återupptogs kl. 16.00.
          </note>
          <note n="34b733f4">
            12 § Beslut om ärenden som slutdebatterats vid dagens sammanträde
          </note>
          <note n="497fef3e">
            Punkt 1
          </note>
          <note n="82407274">
            Övriga punkter
          </note>
          <note n="9a55a34a">
            13 § (forts. från 11 §) Immaterialrättsliga frågor (forts. NU9)
          </note>
          <note type="speaker" n="9d4fedac">
            Anf. 116 EVA FLYBORG (FP):
          </note>
          <u who="eva_flyborg_5fd00d" xml:id="i-94f08a2fbac3d60a-0" n="e39333fd">
            <seg n="2682ca0b">
              Herr talman! De immaterialrättsliga frågorna är mycket viktiga
              för tillväxt och välfärd, inte minst när globaliseringen fortskrider
              allt snabbare. De är särskilt viktiga för en liten, kunskapsintensiv
              nation som Sverige som ska tjäna pengar genom att vara bättre
              än många andra på vissa saker. Patentfrågorna är därför mycket
              viktiga att följa och att arbeta aktivt med för ständiga förbättringar.
              Här pågår också ett arbete inom Europaparlamentet för att få till
              enhetliga patent och en enhetlig patentdomstol inom EU.
            </seg>
            <seg n="8cd9150b">
              Frågan om patentintrång är till exempel en viktig fråga. Det
              är viktigt för en företagare eller uppfinnare att kunna skydda
              sina idéer och produkter eftersom det är detta försteg framför
              konkurrenterna som är en viktig del i ett företags hela affär.
              Det är därför Sverige varit pådrivande för gemensamma regler inom
              EU. En av poängerna med ett EU-patent är att göra det enklare
              att söka, att få och att skydda sina patent. Det här är en viktig
              drivkraft för företagen och skulle därför vara bra för den svenska
              och den europeiska tillväxten. Vi hoppas på det.
            </seg>
            <seg n="a2a051a1">
              Det civilrättsliga sanktionsdirektivet är ett sätt att föra medlemsstaternas
              lagstiftningar närmare varandra för ett bättre skydd av immateriella
              rättigheter. Det innebär bland annat att man som ägare eller tillverkare
              har rätt att få veta om någon annan kopierar ens produkter olagligt
              och varifrån de kommer, det vill säga ett så kallat informationsföreläggande.
              För att så ska ske krävs dock domstolsbeslut med bevis och sannolika
              skäl. PUL gäller naturligtvis också i det här läget. Här pågår
              för närvarande en utredning både på EU-nivå och i Sverige. Resultatet
              av de här utredningarna kommer att ligga till grund för vidare
              diskussioner. Det är bra. Den svenska delen kommer att redovisas
              i augusti senare i år. Antalet handlagda ärenden har hittills
              varit mycket litet.
            </seg>
            <seg n="02b00bc1">
              När det gäller reservationerna i betänkandet tycker jag naturligtvis
              att det är bra att grön teknologi överförs till och utnyttjas
              av utvecklingsländerna. Det är alla överens om, men det ska inte
              ske genom att patentsystemet i Sverige urholkas. Såväl vi i Sverige
              som utvecklingsländerna är i behov av företag och företagare som
              vill investera stora pengar, tid och andra egna resurser för att
              uppfinna nya produkter. Med det sagt vill jag bara påminna om
              den särskilda förhandlingsordning som nu diskuteras i FN där ett
              särskilt förhandlingsspår nu skapas enbart för detta ändamål.
              Vi hoppas kunna se de första resultaten redan nu under 2012, och
              vi ser fram emot en mekanism som kan underlätta viktig tekniköverföring.
              Detta kommer bland annat att ske genom ett teknologicenter med
              tillhörande nätverk. Här ska vi också uppmärksamma att Sverige
              och EU har bidragit aktivt till den här lösningen.
            </seg>
            <seg n="db60eb5d">
              Herr talman! Vinnova och PRV har haft ett regeringsuppdrag att
              analysera behovet av skydd för små och medelstora företags immateriella
              tillgångar och av rådgivning. Man är nu i färd med att genomföra
              dessa åtgärder under det här året och även under nästa år. Det
              här kommer förhoppningsvis att underlätta för företagen och öka
              medvetenheten om de immateriella värdena i företagen. Staten ska
              däremot inte in på en konkurrensutsatt marknad och snedvrida konkurrensen
              eller agera part i civilrättsliga tvister.
            </seg>
            <seg n="782de2df">
              Herr talman! Med detta starkt förkortade anförande vill jag yrka
              bifall till utskottets förslag i betänkandet och avslag på reservationerna.
            </seg>
          </u>
          <note type="speaker" n="51562e0b">
            Anf. 117 JOHAN LINANDER (C):
          </note>
          <u who="johan_linander_d5de22" xml:id="i-c0294bf6de05e623-0" n="847b3e3a">
            <seg n="446fa61a">
              Herr talman! Jag tror att det var Socialdemokraternas Ingemar
              Nilsson som påbörjade den här debatten med att säga att de immaterialrättsliga
              frågorna inte är nationella utan internationella, och Olof Lavesson
              var också inne på det. Vi kan lagstifta så mycket vi vill nationellt,
              men om inte regelverket fungerar internationellt är det inte till
              så stor nytta för svenska företag.
            </seg>
            <seg n="ec939f84">
              Sverige är ett land med många innovationsstarka företag, vilket
              också flera har varit inne på tidigare. För företagen, och därmed
              också för jobben, är det viktigt att vi har ett fungerande immaterialrättsligt
              skydd. Därför är det också viktigt med det här enhetliga EU-patentet
              och en EU-patentdomstol som flera har varit inne på.
            </seg>
            <seg n="efb66f6d">
              Det är klart att de stora företagen med stora juridiska avdelningar
              klarar av dagens system som är ganska omständligt. Men mindre
              företag har i dag stora problem med att få ett heltäckande patentskydd
              för sina varor. Det som nu håller på att växa fram, en enhetlig
              patentdomstol, skulle minska kostnaderna och öka rättssäkerheten.
              Vi vet att i dag är det förknippat med så stora kostnader att
              försvara sitt patent att många helt enkelt måste avstå.
            </seg>
            <seg n="5fc916f0">
              Innan jag lite kort ska komma in på ACTA tänkte jag också säga
              att vi från Centerpartiets sida fortsatt är kritiska till den
              del av Ipred som innebär en utlämning av abonnentuppgifter till
              rättighetsinnehavare. Jag skulle kunna säga väldigt mycket om
              det, men jag nöjer mig så långt.
            </seg>
            <seg n="defe0d32">
              Jag vill också nämna att från Centerpartiets sida tycker vi att
              dagens upphovsrättslagstiftning inte riktigt håller med den tekniska
              utveckling som har skett. Därför skulle vi vilja se en ordentlig
              upphovsrättskommission som kan se över och modernisera svensk
              upphovsrätt.
            </seg>
            <seg n="740c8fe7">
              Jag vill tala lite kort om ACTA, eftersom det just nu florerar
              en mängd påståenden och, som jag vill hävda, missförstånd. ACTA
              är ett avtal som EU-länderna tillsammans med till exempel Australien,
              Japan och USA har förhandlat fram under ett antal år, och näringsutskottet
              har varit informerat allteftersom förhandlingarna har gått framåt.
              Sverige har undertecknat avtalet, men ett tillträde till avtalet
              kräver riksdagens godkännande. Det kanske kommer någon gång i
              höst eller nästa vår. Så lång tid återstår det innan Sverige har
              tillträtt ACTA.
            </seg>
            <seg n="2e813f9a">
              Först av allt vill jag säga att den enda lagändring som vi nu
              ser att ACTA kommer att innebära är en mindre förändring i varumärkeslagen.
              Väldigt mycket av det som påstås stämmer helt enkelt inte. Det
              påstås till exempel att ACTA skulle hindra fattiga länder att
              få tillgång till billiga läkemedel. Man kan konstatera att i den
              slutliga lydelsen av ACTA omfattar tullavsnittet över huvud taget
              inte patent. Därför finns inte det problem som hävdas.
            </seg>
            <seg n="60b49ff6">
              I debatten har också framförts att internetleverantörer skulle
              göras ansvariga för vad som sprids i deras nät eller vad andra
              laddar ned med hjälp av deras nät. Detta missförstånd bygger på
              en text som finns med i avtalet men som är frivillig. Många avtal
              av den här typen innehåller texter som helt enkelt säger att om
              de länder som skriver på avtalet vill göra mer får de det, alltså
              att det är ett minimiavtal och inte ett maximiavtal. Men så som
              ACTA-avtalet är utformat finns det inget som kräver att Sveriges
              lagar ska ändras på det här sättet.
            </seg>
            <seg n="f9db748b">
              Ett sista missförstånd som många av de mejl som jag har fått
              och jag är säker på att många andra här också har fått liknande
              mejl från oroliga medborgare handlar om är att tullen på något
              sätt skulle få befogenhet att söka igenom mp3-spelare och datorer
              efter musik och film. Även här är det så att ACTA inte ändrar
              någonting. Det ändrar inte tullens möjlighet att söka igenom personligt
              bagage. Sverige behöver inte vidta några som helst lagändringar
              för att uppfylla ACTA.
            </seg>
            <seg n="bb34caac">
              Det jag nu räknade upp var bara några av de farhågor som vi möts
              av i alla de mejl som nu kommer om ACTA, och jag hoppas att det
              framöver kommer att bli en mer nyanserad debatt om vad det här
              avtalet faktiskt innehåller.
            </seg>
          </u>
          <note type="speaker" n="1b7861ac">
            Anf. 118 MATS ODELL (KD):
          </note>
          <u who="mats_odell_8b8cfa" xml:id="i-7ac6eaa49cdcd316-0" n="9a6b33ab" next="i-b70b72b077cad232-0">
            <seg n="517ee616">
              Herr talman! Sverige är ett framgångsrikt land. Sverige är ett
              föregångsland när det gäller innovation, utbildning och välfärdsutveckling,
              kan man nog lugnt säga. Våra framgångar vilar just på kunskap
              och innovationskraft. Sverige toppar ligan av länder som är de
              mest innovativa. Det är någonting som vi kan vara stolta över.
            </seg>
            <seg n="6d4d415d">
              Försvaret av immateriella rättigheter är en nödvändig del av
              försvaret av vår välfärd.
            </seg>
            <seg n="a7154b3b">
              Nu har vi framför oss ett betänkande där näringsutskottet behandlar
              14 motioner som kammaren har att ta ställning till, och de handlar
              i huvudsak om rättighet till patent, åtgärder mot piratkopiering
              och fildelning, det civilrättsliga sanktionsdirektivet, privatkopieringsersättning
              och legalisering av söktjänster på internet.
            </seg>
            <seg n="c8aa73a0">
              När vi som lagstiftare gör avvägningar mellan olika intressen
              inom de här områdena är det viktigt att inte rycka undan mattan
              för den innovations- och skaparkraft som betyder så mycket och
              som vi knappast kan överskatta. Upphovsrätten är för många utövare
              utkomstens själva förutsättning.
            </seg>
            <seg n="b715ef36">
              Jag vill också som kristdemokrat gärna understryka att äganderätten
              är en av grundpelarna för den här utvecklingen. Vi måste slå vakt
              om äganderätten i olika avseenden också när det gäller immateriella
              rättigheter.
            </seg>
            <seg n="e36eb6f1">
              En OECD-rapport från 2008 visar att varumärkesförfalskade och
              piratkopierade varor säljs i internationell handel till ett värde
              av 250 miljarder US-dollar. Det är svindlande summor.
            </seg>
            <seg n="cbf2ebc8">
              Vi har i betänkandet motioner som behandlar utvecklingsländernas
              rätt till tillgång till miljövänlig teknologi och att det här
              är en förutsättning för de globala miljömålen. Där tror vi också
              att patenträttigheten är en förutsättning för att utveckla klimatvänlig
              teknik. Vi delar också uppfattningen att enskilda företag ska
              ha goda förutsättningar att skydda sina immateriella tillgångar.
              Men utskottet menar också i betänkandet att det har tagits viktiga
              initiativ för att uppnå de här målen.
            </seg>
            <seg n="52ec5f9b">
              Herr talman! När det gäller fildelning och lagring av information
              och internetanvändares trafik kvarstår motsättningen mellan alliansregeringens
              partier och framför allt Miljöpartiet och Vänsterpartiet. Att
              som föreslås i motionen från Miljöpartiet ställa krav på att fildelning
              för privat bruk ska avkriminaliseras innebär att man helt sonika
              berövar upphovsmännen eller upphovskvinnorna den rätt som lagstiftaren
              tillförsäkrat dem. Jag menar att det är en allvarlig urholkning
              av äganderätten. Vi kan inte heller gå med på att Sverige ska
              omförhandla det berörda EU-direktivet, det så kallade Infosocdirektivet.
              Här är motionärernas förslag att internetoperatörer ska få lagra
              information om enskilda internetanvändares trafik. Det måste också
              avvisas eftersom det strider mot datalagringsdirektivet.
            </seg>
            <seg n="078aca47">
              I ytterligare motioner framhålls systemet kring privatkopieringsersättningen
              och om det ska reformeras eller avskaffas. Motionärerna framför
              till exempel att avgifter på exempelvis usb-minnen eller hårddiskar
              riskerar att slå mot svensk handel och att de produkterna inte
              nödvändigtvis används för privatkopiering. Utskottet håller med
              om att det kan finnas skäl att se över de här ersättningarna men
              menar att resultaten från EU:s arbete ska inväntas innan en översyn
              görs. Utskottet avslår även motionen från Miljöpartiet om legalisering
              av söktjänster på internet med hänvisning till riksdagens ställningstaganden.
            </seg>
            <seg n="f6ab5061">
              Med detta, herr talman, yrkar jag avslag på samliga motionsyrkanden.
            </seg>
          </u>
          <note n="497b733d">
            Överläggningen var härmed avslutad.
          </note>
          <note n="a20f290b">
            14 § Våldsbrott och brottsoffer
          </note>
          <note n="442c0857">
            Föredrogs
          </note>
          <note n="be413d4c">
            Anf. 119 ANNA WALLÉN (S):
          </note>
          <u who="mats_odell_8b8cfa" xml:id="i-b70b72b077cad232-0" n="9a6b33ab" prev="i-7ac6eaa49cdcd316-0">
            <seg n="87f28971">
              Herr talman! Nu är vi inne på justitieutskottets behandling av
              motioner som rör våldsbrott och brottsoffer. Vi socialdemokrater
              står bakom alla våra reservationer, men här och nu yrkar jag bifall
              till reservation 2.
            </seg>
            <seg n="3a8c2027">
              Sverige är ett av världens mest jämställda länder, men fortfarande
              har vi en lång väg att vandra innan män och kvinnor har samma
              möjligheter och samma rättigheter.
            </seg>
            <seg n="e90f19e0">
              Det yttersta uttrycket för ojämställdhet är mäns våld mot kvinnor.
            </seg>
            <seg n="a7300e9b">
              Många presenterar idéer över hur vi ska få stopp på våldet, men
              åtgärderna vänder sig nästan uteslutande till kvinnor. För att
              undvika en våldsam relation ska de gå vid första slaget. De ska
              kontakta kvinnojourer och de ska ta hjälp av vänner och grannar.
              För att undvika att bli våldtagna ska de inte dricka för mycket.
              De ska hålla koll på sina drinkar så att ingen kan smyga ned någonting
              i dem. Debatten behöver flytta fokus.
            </seg>
            <seg n="750a4b44">
              Våld mot kvinnor är ett stort problem som kräver en helhetssyn
              när det gäller kunskap och insatser. Ofta fokuserar forskning
              och annat arbete med mäns våld mot kvinnor på kvinnorna och inte
              på männen. Man kallar till och med övergreppen för kvinnovåld,
              trots att det handlar om mäns våld mot kvinnor.
            </seg>
            <seg n="7cc6795b">
              Våld mot kvinnor är en kränkning av kvinnors grundläggande fri-
              och rättigheter. Bemötandet av kvinnor som anmäler att de har
              blivit utsatta för våldtäkt eller våldtäktsförsök måste bli bättre.
              Vi socialdemokrater vill att brottsoffer ska ha rätt till målsägandebiträde
              redan vid en anmälan om brott, just för att kunna få ett bättre
              stöd.
            </seg>
            <seg n="f7989000">
              Brottslighetens omfattning i ett samhälle har till stor del sin
              förklaring i hur samhället tillgodoser människors behov av utbildning,
              vård och omsorg i olika faser av livet. Stora klyftor i samhället
              får också konsekvenser på det kriminalpolitiska området. Barn
              som växer upp i familjer där de vuxna drabbas av arbetslöshet,
              olycka eller sjukdom drabbas naturligtvis också om samhället inte
              anstränger sig för att utjämna skillnader i livsvillkoren.
            </seg>
            <seg n="ec1a0de5">
              Vi lever i ett av världens rikaste länder. Anders Borg skryter
              ofta om Sveriges goda ekonomi. Vi borde ha råd med ett välfärdssystem
              av världsklass.
            </seg>
            <seg n="a5650a81">
              I maj förra året stod jag i den här talarstolen och debatterade
              kontaktförbud. Vi socialdemokrater hade ett skarpare förslag när
              det gäller kontaktförbud i gemensam bostad. Det förslaget fick
              också stöd av en majoritet i riksdagen. En genomgång av antalet
              kontaktförbud från 2003 är nedslående. Av drygt 4 000 meddelade
              kontaktförbud mellan 2005 och 2009 avser endast runt hundra per
              år den gemensamma bostaden. Det är tydligt att kraven för att
              kunna få kontaktförbud i den gemensamma bostaden är alldeles för
              högt ställda. Situationen hinner ofta bli så pass allvarlig att
              andra frihetsberövande åtgärder i stället träder in.
            </seg>
            <seg n="e7b352fc">
              Om kontaktförbudet i gemensam bostad ska kunna användas i ett
              mer förebyggande syfte behöver kraven för att få det här kontaktförbudet
              mildras. Det är inte den som utsätts för hot eller andra brott
              som ska behöva flytta utan det är gärningsmannen som ska flytta
              från den gemensamma bostaden. Det är en viktig principfråga. Vi
              socialdemokrater anser att det är dags att vända på det här. Samhällets
              möjligheter att erbjuda dem som blir utsatta för hot eller brott
              i hemmet kontaktförbud måste bli mycket bättre. Det kan ske genom
              att begreppet påtaglig risk tas bort.
            </seg>
            <seg n="f4ad7e59">
              En majoritet i riksdagen står bakom förslaget att det ska bli
              lättare att få besöksförbud i gemensam bostad och beslutade i
              maj 2011 att regeringen ska återkomma med ett lagförslag under
              2012 där rekvisitet påtaglig risk tas bort. Vi väntar.
            </seg>
            <seg n="09a7f35a">
              Vid behandlingen i justitieutskottet tidigare i år reserverade
              sig först Alliansen mot förslaget att begreppet påtaglig risk
              ska tas bort. Sedan ändrade de sig och lämnade ett särskilt yttrande.
              I det särskilda yttrandet skrev Alliansens företrädare att man
              stod fast vid sin tidigare reservation från året innan. Det här
              låter kanske lite komplicerat, herr talman, vilket det också är.
              Jag undrar egentligen vad Alliansen vill. Tycker Alliansens företrädare
              att det är rimligt att den som blir utsatt för hot eller andra
              brott ska tvingas fly från sin bostad? Jag tycker att ni ska svara
              på det i talarstolen.
            </seg>
          </u>
          <note n="b876c2a3">
            I detta anförande instämde Mattias Jonsson (S).
          </note>
          <note type="speaker" n="32be0519">
            Anf. 120 AGNETA BÖRJESSON (MP):
          </note>
          <u who="agneta_borjesson_f48f5d" xml:id="i-ebc0c36138f25b65-0" n="146c3c0e">
            <seg n="b48e6f12">
              Herr talman! Vi debatterar nu justitieutskottets betänkande nr
              14, Våldsbrott och brottsoffer , och jag vill börja med att säga
              att jag givetvis står bakom samtliga våra reservationer, men för
              att spara tid kommer jag här i kammaren att lyfta fram bara reservation
              nr 3. Det är också den jag kommer att använda den huvudsakliga
              delen av min talartid till.
            </seg>
            <seg n="6b9da022">
              Jag vill också passa på att säga att jag instämmer i väldigt
              mycket av det som Anna Wallén sade nyss när det gäller kvinnor,
              kontaktförbud och begreppet påtaglig risk i bostaden.
            </seg>
            <seg n="2db9b5a2">
              När det gäller vår reservation nr 5 ska jag bara säga att det
              i dag finns drygt 400 män som är dömda för sexualbrott i Sverige.
              För många av dem är återfallsprocenten låg, men det finns ju verksamma
              behandlingsmetoder och då minskar återfallsprocenten betydligt
              mer. I dag är det mindre än hälften av dem som är dömda som deltar
              i behandlingsprogram. Självklart behöver den andelen ökas genom
              motiverande samtal och fler erbjudanden.
            </seg>
            <seg n="8533efa3">
              Till reservationen nr 3, där vi gemensamt menar att det behövs
              en nationell samlad strategi mot hatbrott.
            </seg>
            <seg n="7de5ed83">
              Enligt Brottsoffermyndighetens statistik för 2010 fanns det hatbrottsmotiv
              i drygt 5 000 brottsanmälningar. Vanligast är det med främlingsfientliga
              eller rasistiska motiv när ett hatbrott begås och alltid handlar
              det om bristande respekt för mänskliga rättigheter och människors
              lika värde.
            </seg>
            <seg n="42dd56ae">
              I de flesta anmälningar är motiven främlingsfientliga eller rasistiska.
              Olaga hot och ofredande är den vanligaste brottstypen, följt av
              våldsbrott och ärekränkning. Av samtliga identifierade hatbrott
              som anmäldes år 2009 hade bara 8 procent personuppklarats om man
              räknar fram till den 31 mars 2011.
            </seg>
            <seg n="91c69168">
              Vid antireligiösa hatbrott var personuppklaringen allra lägst.
              Vid bara 6 procent av anmälningarna kunde en person knytas till
              hatbrottet. Det finns dessutom, skriver Brå, ett mörkertal när
              det gäller hatbrott och statistiken avspeglar därför inte den
              faktiska hatbrottsligheten. Detta mörkertal beror dels på att
              polisen inte registrerar hatbrott under en egen kod, dels på att
              många hatbrott inte anmäls på grund av okunskap eller rädsla för
              att man kanske inte får ett jobb eller till och med för repressalier.
            </seg>
            <seg n="ce05d6e5">
              Brå och Forum för levande historia har även tagit fram den så
              kallade Intoleransrapporten . Den syftar till att belysa ungdomars
              attityder i frågor rörande islamofobi, antisemitism, homofobi
              och främlingsfientlighet samt utsatthet för och delaktighet i
              brottslighet kopplad till de här problemen. 10 600 ungdomar, från
              åttonde klass till gymnasiets tredje årskurs, omfattas av studien.
              Den visar att den stora majoriteten av ungdomarna har en positiv
              inställning till minoriteter.
            </seg>
            <seg n="76f8761a">
              Men, herr talman, studien visar också att så många som 6 procent
              av alla de här ungdomarna uppger att de under de senaste tolv
              månaderna har blivit hotade på grund av sitt ursprung och 2,6
              procent har blivit misshandlade av samma anledning. Siffrorna
              är ännu högre för ungdomar som har en immigrantbakgrund, där så
              många som 15 procent har blivit hotade och 6,6 procent har blivit
              misshandlade.
            </seg>
            <seg n="383f4c69">
              I dag görs en del splittrade insatser här och där, något som
              regeringen tycks vara helt nöjd med. Men sett utifrån den problembild
              som jag har gett tycker jag att den skrivning som majoriteten
              i utskottet har enats om när det gäller den här frågan är ganska
              spartansk. Förslaget är avfärdat med följande mening: Utskottet
              anser att arbetet mot hatbrott är mycket viktigt. Någon särskild
              handlingsplan för detta område är dock utskottet inte berett att
              initiera."
            </seg>
            <seg n="f38ba1f9">
              Ingen förklaring, inga idéer och inga åtgärder trots att man
              i dag har bara 8 procents uppklaringsgrad av de här brotten, ingen
              säker statistik, ett mycket stort mörkertal och så många som 6
              procent av samtliga skolungdomar i en mycket omfattande undersökning
              som känt sig hotade. Jag hade nog förväntat mig mer.
            </seg>
          </u>
          <note n="e7b701cf">
            I detta anförande instämde Lena Olsson (V).
          </note>
          <note type="speaker" n="ebcd4b55">
            Anf. 121 KENT EKEROTH (SD):
          </note>
          <u who="kent_ekeroth_3b89d3" xml:id="i-20c91674e5bed5a0-5" n="274dbc04">
            <seg n="72c75ac3">
              Herr talman! Jag vill yrka bifall till vår reservation i ärendet.
              Reservationen berör en motion om juridiskt skydd för ofödda barn,
              skriven av mina kolleger Mattias Karlsson och Julia Kronlid.
            </seg>
            <seg n="e9aa3076">
              Våld som riktar sig mot gravida kvinnor och deras ofödda barn
              är ett allvarligt samhällsproblem. Enligt en studie genomförd
              av Rikskvinnocentrum drabbas varje år mer än en av 100 gravida
              kvinnor av våld från någon närstående. Enligt uppgifter från Helsingforss
              läns landstings folkhälsoguide är våld i nära relationer en riskfaktor
              för gravida som är jämförbar med diabetes och havandeskapsförgiftning.
            </seg>
            <seg n="1c083c68">
              År 1992 utsattes den amerikanska kvinnan Tracy Marciniak som
              var gravid i nionde månaden för mycket allvarlig misshandel. Hon
              beskriver själv händelsen på följande sätt: Han höll mig mot en
              soffa i håret. Han slog mig hårt två gånger i magen, vägrade att
              begära hjälp och förhindrade mig sedan att ringa. Efter ca 15
              minuters skrik av smärta gick han till en bar och ringde därifrån
              efter hjälp. Jag kördes till sjukhuset där Zachariah förlöstes
              med kejsarsnitt. Min son var död. Läkaren sade att han hade avlidit
              efter att ha förblött. Själv var mina skador livshotande. Jag
              dog nästan, och jag fick tillbringa tre veckor på sjukhuset. Medan
              jag kämpade för att överleva kontaktade myndigheterna min syster.
              Hon berättade för mig vad hon fann otroligt, nämligen att enligt
              Wisconsins lagar hade ingen dött natten den 8 februari. Det var
              hennes vittnesmål.
            </seg>
            <seg n="2172cc06">
              Tracy Marciniak kunde inte acceptera att lagen inte erkände att
              hennes son Zachariah var ett brottsoffer eller ens att han någonsin
              hade existerat. Efter flera års kamp lyckades hon till slut få
              till en lagändring som innebär att det i Wisconsin blir straffbart
              att mot moderns vilja skada eller döda ett ofött barn och att
              ofödda barn ska kunna erkännas som brottsoffer.
            </seg>
            <seg n="36d4b58e">
              I dag finns en liknande lagstiftning i 35 av USA:s delstater.
              Även Storbritannien har en lagstiftning som ger ofödda barn juridiskt
              skydd. Inte i vare sig England eller USA har detta lett till någon
              skärpning av abortlagstiftningen.
            </seg>
            <seg n="abb3f087">
              I Sverige är skyddet för gravida kvinnor och deras barn tyvärr
              inte alls lika starkt. Trots att ofödda enligt svensk lag börjar
              räknas som barn redan vid 22 veckor har de inget juridiskt skydd.
              När en gärningsman i Sverige misshandlar en gravid kvinna och
              det ofödda barnet skadas eller dör finns det enligt svensk lag
              bara ett brottsoffer. Svenska kvinnor möts fortfarande av samma
              besked som Tracy Marciniak mötte 1992.
            </seg>
            <seg n="4117d1ec">
              Den nuvarande ordningen är enligt vår mening inte bara djupt
              omoralisk, den riskerar också att förvärra traumat för de utsatta
              kvinnorna, förnekar brottsoffret rätt till upprättelse och medför
              att gärningsmännen får alltför låga straff som inte står i rimlig
              proportion till det brott de begått. Med anledning av detta föreslår
              vi att ofödda barn som mot moderns vilja utsätts för våld ska
              ges status som brottsoffer.
            </seg>
          </u>
          <note type="speaker" n="22cfaa20">
            Anf. 122 LENA OLSSON (V):
          </note>
          <u who="lena_olsson_656dbf" xml:id="i-d1917256fe1aff5c-0" n="b8f18451">
            <seg n="28b64b59">
              Herr talman! Vi debatterar ett motionsbetänkande angående våldsbrott
              och brottsoffer. Jag behöver inte upprepa det som Anna från Socialdemokraterna
              och även Agneta från Miljöpartiet sade i sina anföranden. Jag
              ställer mig givetvis bakom båda två.
            </seg>
            <seg n="201f5fda">
              Alla brottsdrabbade brottsoffer är lika skyddsvärda. Det finns
              mycket bra som görs i fråga om mäns våld mot kvinnor. Naturligtvis
              kan mer göras i handlingsplaner och så vidare i fråga om maktstrukturer.
            </seg>
            <seg n="b0f1a7bf">
              Reservation 3, som jag ska yrka bifall till, gäller en handlingsplan
              mot hatbrott. Det är med förvåning jag läser i betänkandet det
              kortaste svar jag har sett på en komplicerad fråga. Jag ställer
              samma frågor som Agneta gjorde. Vi vill ha en förklaring till
              varför det inte kan finnas en handlingsplan mot hatbrott.
            </seg>
            <seg n="be793816">
              Jag tror att polisen många gånger inte vet själv vad som ska
              betraktas som hatbrott eller inte. Det framgick i Miljöpartiets
              anförande att det inte är en särskilt bra uppklaringsprocent för
              brott relaterade till främlingsfientlighet. 8 procent av de anmälda
              brotten klaras upp. Det här är allvarligt. Vi har fått ett främlingsfientligt
              parti i Sveriges riksdag, och jag tror att det finns all anledning
              att hålla ögonen öppna i dessa frågor. Människor känner sig hotade,
              det finns ett stort mörkertal och de vågar inte anmäla. Att inte
              våga anmäla finns synonymt på andra områden.
            </seg>
            <seg n="0d389c97">
              Jag kan referera till ett fall nyligen i Dalarna. En talare blev
              nedslagen vid en antirasistisk demonstration. Det skedde inte
              under demonstrationen, utan det var när man hade kommit in på
              Folkets Hus som några från Svenska motståndsrörelsen bröt sig
              in och tog tag i personen och skulle dra ut honom på gatan och
              visa vad man kunde göra med honom. De hotade också alla de deltagare
              som fanns inne i Folkets Hus.
            </seg>
            <seg n="2ee10de3">
              Det finns ett behov av koder för hatbrott och att informationen
              mellan olika polismyndigheter kommer fram. Jag tror att vi kommer
              att få se mer av detta i framtiden. Alliansen är svaret skyldig.
              Ni kan inte på bara två fjuttiga rader svara på frågan. Jag vill
              höra något mer från er i talarstolen om hur ni har tänkt er bemöta
              frågan. Vi har handlingsplaner. Det har kommit en i dag när det
              gäller terrorism. Frågorna går in i varandra. Vi vet alla vad
              grogrunden är till varför dessa frågor uppstår. Jag hoppas att
              jag får ett svar av alliansföreträdarna.
            </seg>
          </u>
          <note type="speaker" n="ab4c95af">
            Anf. 123 PIA HALLSTRÖM (M):
          </note>
          <u who="pia_hallstrom_45ab60" xml:id="i-57d5d4e27bd9001e-0" n="5723b81f" next="i-472ec45e722935a4-0">
            <seg n="704c2cf1">
              Herr talman! Det är inte bara i min roll som riksdagsledamot
              utan även tidigare som rektor som jag har levt nära både offer
              och förövare. Jag har med egna ögon sett hur flickor och pojkar
              har blivit isolerade från samhället, hur flickor går på sommarlov
              i nian, blir bortgifta och inte kommer tillbaka, hur utåtagerande
              barn slagit sig fram skolans korridorer i rop på hjälp.
            </seg>
            <seg n="df7daab7">
              Men jag har också sett hur människors liv har förändrats med
              stöd från samhället, hur nya liv skapats, hur upprättelse och
              en starkare självkänsla har lett till något större och bättre.
              För dessa har det funnits bra stöd, och det är avgörande.
            </seg>
            <seg n="8f80ceef">
              Det är viktigt att särskilt sårbara grupper av brottsoffer, till
              exempel vålds- och sexualbrottsutsatta kvinnor och barn, uppmärksammas
              i detta sammanhang. Ett barn vars förälder blir slagen är inte
              enbart vittne till våldet utan barnet upplever våldet självt.
              Hemmet, den plats som bör erbjuda trygghet, blir till ett område
              där vad som helst kan hända.
            </seg>
            <seg n="82ad43c1">
              Det är även angeläget att myndigheterna samverkar runt gemensamma
              frågor och problem som berör brottsoffer. Ett exempel på brottsoffersamverkan
              är barnahus som numera finns i över 20 kommuner runt om i landet.
              Brottsoffer ska kunna känna förtroende för rättsväsendets myndigheter.
              Varje brottsoffer ska få ett gott bemötande och uppdaterad information
              genom hela rättskedjan.
            </seg>
            <seg n="898641a9">
              Herr talman! Den som står där och fångar den person som faller
              kan vara livsavgörande. I budgetpropositionen för 2012 anför regeringen
              att rättsväsendet ska ha ett tydligt brottsofferperspektiv. Brottsoffret
              ska bemötas med medkännande och professionalism. Det ska få vägledning,
              skydd och stöd. Polisen har ett ansvar för att ha tydliga rutiner
              så att de som drabbas får information om hjälp. Vi har under valperioden
              genomfört en omfattande satsning på socialtjänstens område för
              att stärka skyddet till våldsutsatta kvinnor och till barn som
              bevittnar våld.
            </seg>
            <seg n="213b4919">
              Med start i mars i år har Socialstyrelsen fått ett uppdrag att
              granska 60 slumpvis utvalda kommuners arbete mot kvinnovåld. Man
              ska bland annat granska vilken hjälp kvinnorna får och om kommunerna
              följer lagen.
            </seg>
            <seg n="f26e4f22">
              Man stöder även utveckling av insatser riktade till våldsutövare
              som också är en viktig del i arbetet mot våldet. Återfall i brottslighet
              måste minska. Kriminalvården har tillsammans med andra delar av
              samhället en central roll i detta arbete.
            </seg>
            <seg n="77c8062e">
              Våld får aldrig föda våld på nytt. Förtryck ska aldrig få föda
              förtryck.
            </seg>
            <seg n="60193579">
              Herr talman! En kvinna som blivit grovt misshandlad av sin man
              under fem års tid undrar i efterhand varför grannen aldrig ringde
              polisen eller varför förskolepersonalen inte undrade varför hennes
              läpp var spräckt och näsan knäckt när hon kom för att hämta barnen.
              Jag lovar att både grannen och förskolepersonalen såg och hörde
              vad den kvinnan var utsatt för. Självklart tänkte de att de kanske
              borde ha gjort något. Men säkert, som så många andra, trodde de
              antagligen att kvinnan skulle få bättre hjälp på annat håll.
            </seg>
            <seg n="7626f3c5">
              Det är viktigt med kunskap, och det är viktigt med utbildning.
              Men det är bara när den används som det gör skillnad. Kvinnor
              sönderslagna i hemmet och barn som tvingas till saker mot sin
              vilja för hederns skull är offer. Och ingen handlingsplan i världen
              hjälper dem om den bara ligger och dammar i någons bokhylla.
            </seg>
            <seg n="3003332f">
              Herr talman! Jag är glad att vi kommit en bra bit på väg under
              en ganska kort tid. Vi har ett antal utredningar på gång.
            </seg>
            <seg n="1496cce7">
              Statsministern reste under hösten runt i Sverige för att få en
              fördjupad bild av våld i nära relationer. I sitt jultal lyfte
              han fram nio konkreta förslag för att motverka våld i nära relationer.
              Några av förslagen var
            </seg>
            <seg n="099ba12f">
              Vi satsar på allvar. Ytterst är våldet hela samhällets ansvar,
              och de som drabbas måste tas under våra vingar. Samtidigt som
              vi skyddar och stöttar måste vi komma vidare. Vi måste hela tiden
              arbeta med att bekämpa brott för att allt färre ska bli brottsoffer.
              Vi har gett Brottsoffermyndigheten i uppdrag att fördela 10 miljoner
              kronor i medel till forskning, metodutveckling och andra liknande
              insatser som syftar till att öka kunskapen om mäns våld mot kvinnor
              inklusive sexuellt våld och andra sexuella övergrepp. Uppdraget
              är ett led i regeringens arbete för att förebygga och bekämpa
              mäns våld mot kvinnor, hedersrelaterat våld och förtryck, våld
              i samkönade relationer samt prostitution och människohandel för
              sexuella ändamål.
            </seg>
            <seg n="b281ec4e">
              Herr talman! Den 4 maj förra året fattade vi beslut om att ge
              regeringen i uppdrag att återkomma med ett lagförslag angående
              att ta bort rekvisitet påtaglig risk vid kontaktförbud i gemensam
              bostad. Justitieministern gav i juni samma år en utredare i uppdrag
              att utreda och lämna de förslag som behövs till departementet.
              Uppdraget ska redovisas senast den 31 augusti i år. Det ter sig
              då märkligt för mig att man nu vill ha ett nytt tillkännagivande
              i samma fråga. Det borde vara i allas intresse att frågan utreds
              ordentligt och att eventuella lagförslag är ordentligt genomarbetade.
            </seg>
            <seg n="b30331a9">
              Herr talman! Jag vill yrka bifall till förslaget i betänkandet.
            </seg>
          </u>
          <note n="6795971a">
            I detta anförande instämde Jan R Andersson, Krister Hammarbergh,
            Patrick Reslow och Ewa Thalén Finné (alla M).
          </note>
          <note n="f03d6451">
            Anf. 124 ANNA WALLÉN (S) replik:
          </note>
          <u who="pia_hallstrom_45ab60" xml:id="i-472ec45e722935a4-0" n="5723b81f" prev="i-57d5d4e27bd9001e-0">
            <seg n="323d1dda">
              Herr talman! Jag skulle vilja ställa lite frågor till Pia Hallström,
              som representerar Moderaterna.
            </seg>
            <seg n="9f78a6b6">
              Framför allt handlar det om kontaktförbud avseende gemensam bostad
              där jag undrar vad ni egentligen vill. Som jag sade i mitt anförande
              har Alliansens företrädare lämnat ett särskilt yttrande, och där
              skriver man att man håller fast vid sin reservation från förra
              året. I den reservationen är man emot det förslag som vi har lagt
              fram.
            </seg>
            <seg n="065a19a3">
              Ni säger i princip att det är integritetskränkande att tvinga
              någon från sin bostad. Det innebär att ni tycker att den som hotar
              eller begår brott till exempel mot en person som man lever med
              har större rätt till sin bostad.
            </seg>
            <seg n="cf8d487d">
              Jag vill ha ett klargörande från Pia Hallström om vad ni egentligen
              vill. Om det nu är så viktigt att fokusera på mäns våld mot kvinnor
              som ni ger sken av kan ni i praktiken visa det genom att ställa
              er bakom detta förslag. Det skulle kunna innebära en enormt stor
              skillnad för många brottsoffer, framför allt många kvinnor som
              lever i våldsamma relationer. Det skulle kunna öka deras trygghet
              väsentligt. Det tycker ni moderater inte är bra.
            </seg>
            <seg n="6ec3e3f8">
              Jag har svårt att få det att gå ihop, så jag skulle vilja att
              Pia svarar.
            </seg>
          </u>
          <note type="speaker" n="700b7d2e">
            Anf. 125 PIA HALLSTRÖM (M) replik:
          </note>
          <u who="pia_hallstrom_45ab60" xml:id="i-57d5d4e27bd9001e-1" n="5723b81f" next="i-472ec45e722935a4-1">
            <seg n="613f1322">
              Herr talman! Precis som jag sade i mitt anförande har vi tillsatt
              en utredare som utreder det här och ska komma tillbaka med ett
              svar i augusti i år. Jag undrar hur ni tänker när ni vill att
              vi ska påskynda den process som redan är igångsatt. Vilken del
              vill ni plocka bort? Vad är det ni vill att vi inte ska utreda?
              Vill ni påskynda ett lagförslag som senare inte blir vad vi har
              tänkt oss?
            </seg>
            <seg n="284d140d">
              Jag föreslår att du kommer tillbaka den 31 augusti när utredningen
              är färdig och tittar på hur den ser ut.
            </seg>
          </u>
          <note n="1c5860b9">
            Anf. 126 ANNA WALLÉN (S) replik:
          </note>
          <u who="pia_hallstrom_45ab60" xml:id="i-472ec45e722935a4-1" n="5723b81f" prev="i-57d5d4e27bd9001e-1">
            <seg n="1980c299">
              Herr talman! Vårt krav i vårt tillkännagivande från maj 2011
              var att regeringen skulle komma tillbaka med ett färdigt lagförslag
              under 2012, och vi förutsätter att det kommer att ske.
            </seg>
            <seg n="de856ec3">
              Pia Hallström svarade inte på min fråga. Vad tycker Alliansen?
              Vad tycker Moderaterna? Vad tycker regeringen egentligen om den
              här frågan? Ni tar inte alls ställning för brottsoffret. Tidigare
              stod du i talarstolen och pratade om en kvinna med sprucken läpp
              som blivit misshandlad och undrade varför grannar inte reagerade
              och agerade. Här har ni i Alliansen möjlighet att agera för att
              hjälpa dessa brottsoffer, men ni gör inte det utan pratar bara
              om en utredning. Jag tycker att det är väldigt märkligt.
            </seg>
            <seg n="ec5e8d69">
              Moderaterna har tagit fram en rapport med konkreta förslag, som
              ni kallar det, på hur man ska bekämpa mäns våld mot kvinnor. Det
              absolut viktigaste förslaget i rapporten är att man ska flytta
              mannen. Där beskriver ni precis det jag pratade om i mitt anförande,
              att det är förövaren som ska lämna sin bostad. Då undrar jag:
              Vad innebär de här förslagen konkret? Om ni har ett förslag men
              röstar och agerar annorlunda i riksdagen, där vi stiftar lagar,
              är det ju totalt verkningslöst. Jag tycker att det är väldigt
              märkligt.
            </seg>
            <seg n="231b4b4e">
              Grunden för kvinnors frihet är egen försörjning. Konsekvenserna
              av borgerlig politik är att många kvinnor i kvinnodominerade yrken
              inte får jobba heltid, vilket gör det svårt för dem att klara
              sin egen försörjning. Det gör att kvinnan blir mer beroende av
              den man som hon lever tillsammans med och blir ofri. Borgerlig
              politik påverkar dessa kvinnor väldigt mycket, något som jag tror
              att ni ibland inte reflekterar över.
            </seg>
          </u>
          <note type="speaker" n="ca0d4229">
            Anf. 127 PIA HALLSTRÖM (M) replik:
          </note>
          <u who="pia_hallstrom_45ab60" xml:id="i-bdc756e5678fb620-0" n="5723b81f">
            <seg n="8c549168">
              Herr talman! Jag väljer att svara på det sista.
            </seg>
            <seg n="d35f498f">
              Jag tror, Anna, att det för en kvinna som blir slagen inte spelar
              någon roll vilken man hon lever tillsammans med det gör nog lika
              ont. Jag har själv levt i ett sådant förhållande så jag vet. Jag
              hade fast arbete, men det hjälpte inte slagen gjorde lika ont.
            </seg>
            <seg n="c60cc811">
              För att återgå till rekvisitet påtaglig risk gläder det mig att
              du har läst den rapport som två av våra riksdagsledamöter har
              skrivit. Det är för övrigt en väldigt bra rapport, med många bra
              konkreta förslag.
            </seg>
            <seg n="a05e7886">
              Som jag sade är det en utredning på gång, och den kommer att
              läggas fram i slutet av augusti. Jag ser fram emot att få se de
              konkreta förslagen i den.
            </seg>
          </u>
          <note type="speaker" n="e8e94fbe">
            Anf. 128 JOHAN PEHRSON (FP):
          </note>
          <u who="johan_pehrson_6b4d75" xml:id="i-cebca5aacbbd4835-0" n="aa8aa085">
            <seg n="dad0a357">
              Herr talman! Vi har nu att diskutera ämnet våldsbrott och brottsoffer.
              Jag kan börja med att reflektera över att det i den rättspolitiska
              debatten ibland finns de som blir provocerade av att vi har en
              sådan här debatt. En del hävdar att fokus har flyttats när det
              gäller brottsbekämpning och rättspolitik till ett tydligt offerperspektiv
              och att det har pågått under ett stort antal år. Jag tycker att
              det har varit en bra utveckling.
            </seg>
            <seg n="f227e829">
              När det gäller brott och straff och rättspolitik vill jag säga
              att det är viktigt att man har ett brottsofferperspektiv och inte
              ett gärningsmannaperspektiv.
            </seg>
            <seg n="967cd799">
              Det handlar trots allt om att människor utsätts för ganska allvarliga
              kränkningar, i värsta fall med dödlig utgång. Vi pratar om den
              personliga integriteten, pratar om ett samhällskontrakt. Vi är
              överens om att vi ska leva civiliserat ihop i Sverige. Vi ska
              inte ägna oss åt egen justis, för att använda ett nytt, populärt
              ord, utan vi ska faktiskt överlåta åt staten, det vill säga polisen,
              att se till att vi är skyddade och trygga. Det är vår integritet
              som ska upprätthållas genom vårt samhällskontrakt.
            </seg>
            <seg n="f58637cc">
              Om man har den ingången är det viktigaste vi ska göra att se
              till att brott aldrig begås. Därför är de satsningar som har gjorts
              inte minst på polisen men också på hela rättskedjan så centrala.
              Det handlar om att öka kraften i att förebygga brott. Det är därför
              vi har så många poliser ute på gator och torg. Det är därför vi
              se så många poliser som ägnar sig åt allt från trafikkontroller
              till andra åtgärder, för att komma till rätta med en brottslighet
              som annars kanske hade blivit värre.
            </seg>
            <seg n="7bc90dad">
              Jag brukar ofta nämna ett exempel. Det är det arbete som polisen
              bedriver mot illegal försäljning av till exempel alkohol och tobak
              från mindre nogräknade, små näringsidkare. Det är jätteviktigt.
              I slutändan leder inte minst den spritförsäljningen till att ungdomar
              hamnar i miljöer där de utsätts för våld, där kvinnor utsätts
              för sexuellt våld och där det är mängder med kränkningar. Det
              skapas hur många brottsoffer som helst i kölvattnet av denna illegala
              hantering, som finns över hela vårt land.
            </seg>
            <seg n="c394f63c">
              Det är viktigt med perspektivet. Det är viktigt att se till att
              brotten inte begås. Men när de ändå förekommer måste vi se till
              att vi har ett bra stöd.
            </seg>
            <seg n="d5556533">
              I Sverige har vi till och med en brottsoffermyndighet. Det är
              inte alla länder som har det. Vi har alltså en särskild myndighet
              som ska se till att vi ligger i framkant när det gäller att värna
              brottsoffers rättigheter.
            </seg>
            <seg n="6ec0ae36">
              Frågan om målsägandebiträden är central, och den är uppe i debatten.
              Jag tycker inte att den frågan är helt enkel. Det finns reservationer
              om att se till att målsägandebiträdet kommer in tidigare i processen
              för att hjälpa den person som är målsägande. Jag vill inte utesluta
              att det är en väg att gå.
            </seg>
            <seg n="a5b4fe69">
              Men jag tycker också att vi måste fundera över om alla som i
              dag får målsägandebiträde verkligen behöver det, för det handlar
              om ganska stora kostnader. I en verklig värld inte den bästa av
              världar är resurserna begränsade, och då kanske det är viktigare
              att vi smalnar av det något och ser till att det kommer in tidigare
              i processen, där det verkligen behövs, inte minst när det gäller
              våldsutsatta kvinnor och barn.
            </seg>
            <seg n="7bb568da">
              Jag vill inte peka ut någon exakt åsikt för Folkpartiets del,
              men det är viktigt att vi tar med detta. Här pågår det ett arbete
              och en utredning som vi får se under hösten.
            </seg>
            <seg n="231d99a1">
              Ämnet förföljelse är uppe. Man ska komma ihåg att en hel del
              lagstiftning har kommit till på senare år just för att skydda
              brottsoffer där man inte har kunnat använda lagen så effektivt
              som tidigare eller där det har saknats rättsmedel.
            </seg>
            <seg n="239fb781">
              Stalkningslagstiftningen är en sådan viktig produkt som har lagts
              fram. Vi ser nu hur den börjar tillämpas i diverse olika fall,
              där människor får sin frihet inskränkt där man hittills inte har
              kunnat komma åt dem eftersom brotten vart och ett har varit så
              små. Det ska bli intressant att följa den lagstiftningen och se
              hur den kommer på plats.
            </seg>
            <seg n="2fb785c9">
              I samband med detta har tidigare talare i debatten tagit upp
              frågan om kontaktförbud, som det numera heter. I ambitionen att
              förhindra att människor utsätts för några som helst brott ska
              man alltså gripa in väldigt tidigt.
            </seg>
            <seg n="064e2fcd">
              Jag har stor respekt för det. Men samtidigt måste vi vara noga
              med att i andra vågskålen ha rättssäkerhetsaspekter och integritetsaspekter.
              Det kan låta tråkigt. Jag är själv på debatter internt, inom mitt
              eget parti. Det finns ingen hejd på hur mycket folk vill se till
              att människor får alla möjliga kommunförbud, länsförbud och regionförbud,
              och helst ska människor inte få röra sig någonstans, om man har
              begått brott som är våld mot kvinnor.
            </seg>
            <seg n="43291cf2">
              Jag har stor förståelse för detta. Men innan en dom har fallit
              måste man rimligen vara försiktig. När jag pratar med inte minst
              de åklagare som jobbar mycket med dessa fall hör jag att en förklaring
              till att kontaktförbud inte används så ofta är att personerna
              de facto häktas i stället. Då är det inte aktuellt att använda
              något kontaktförbud.
            </seg>
            <seg n="4c9601fd">
              Vi har givit ett uppdrag, och regeringen ska återkomma till frågan
              om huruvida påtaglig risk ska tas bort, vilket är en direkt beställning.
              Då kommer det fram. Men det finns en orsak till att detta inte
              var med i det ursprungliga lagförslaget. Hur man än brinner för
              rättigheter och vill förhindra våldsbrott finns det också en vågskål
              som måste vägas upp.
            </seg>
            <seg n="c7fd9889">
              Jag är också glad att oppositionen har noterat att regeringens
              handlingsplan vad gäller mäns våld mot kvinnor, hedersrelaterat
              våld och våld i samkönade relationer har varit så pass framgångsrikt
              och fått så pass bra betyg, där man har fått struktur på detta
              specifika arbete, att man ser vikten av att gå vidare när det
              gäller hatbrott. För Folkpartiets del vill jag säga att jag inte
              utesluter att vi behöver återkomma med ett sådant program.
            </seg>
            <seg n="da6f2e3d">
              Hatbrott kan man koppla ihop med att de ofta finns i miljöer
              där det finns en våldsbejakande extremism. Att ge sig på människor
              är ju ganska våldsbejakande. Här finns det en hel del möjligheter
              till samordning. Men för min och Folkpartiets del tror jag att
              man framöver inte ska utesluta en sådan handlingsplan.
            </seg>
          </u>
          <note n="f6ff008d">
            Jag yrkar avslag på reservationerna och bifall till förslaget
            i betänkandet.
          </note>
          <note type="speaker" n="d552ef61">
            Anf. 129 LENA OLSSON (V) replik:
          </note>
          <u who="lena_olsson_656dbf" xml:id="i-e4fb2027dbbeb8de-0" n="b8f18451" next="i-792a099264f66e0d-0">
            <seg n="bbb72982">
              Herr talman! Det var glädjande att höra vad Johan Pehrson sade.
              Det är synd att du inte bestämmer.
            </seg>
          </u>
          <note n="d933bc7f">
            (JOHAN PEHRSON (FP): Exakt!)
          </note>
          <u who="lena_olsson_656dbf" xml:id="i-792a099264f66e0d-0" n="b8f18451" prev="i-e4fb2027dbbeb8de-0">
            <seg n="1b9cef49">
              Då skulle ju också hatbrotten ha ingått i en handlingsplan.
            </seg>
            <seg n="cf3e9128">
              Du tar upp något som är väldigt viktigt, att vi ska bekämpa brott.
              Därmed får vi resultatet färre brottsdrabbade.
            </seg>
            <seg n="40bf2de9">
              Du säger också som alliansföreträdare att ni har satsat mycket
              på rättsväsendet det är sant resursmässigt och lagt mycket på
              det brottsförebyggande arbetet hos polisen. Men då blir det lite
              svårt, eftersom vi nyss har fått en rapport från revisorerna som
              riktar svidande kritik just mot det brottsförebyggande arbetet.
              Det går liksom inte ihop.
            </seg>
            <seg n="6b73e402">
              Att trycka in resurser i rättsväsendet för hela rättskedjan får
              skarp kritik. Man får mycket mer pengar, och det har blivit fler
              poliser det är inte bara 20 000 utan ännu mer i dagsläget men
              man får inte så mycket mer gjort. Det tycker jag är beklagligt,
              liksom att det är så stor kritik mot det förebyggande arbetet.
            </seg>
            <seg n="d3f1659e">
              Sedan vill jag ställa en fråga till om just detta med hatbrottet,
              i och med att vi har fått in ett främlingsfientligt parti i riksdagen.
              Delar du min åsikt att detta är något som kan eskalera, eftersom
              vissa saker legitimeras?
            </seg>
          </u>
          <note type="speaker" n="374e0dec">
            Anf. 130 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-cebca5aacbbd4835-1" n="aa8aa085">
            <seg n="9dab282f">
              Herr talman! Det var lite olika frågor. Beträffande det sista
              kan man konstatera: Det är väl Sverigedemokraterna som du pratar
              om och känner stor oro för. Om du känner sådan oro är det intressant
              att ni hittar gemensamma ståndpunkter där ni väljer att gå tillsammans
              och därmed bilda en allians med Sverigedemokraterna mot regeringen
              och driva fram frågan om förändringen beträffande påtaglig risk,
              oavsett om den är rätt eller inte.
            </seg>
            <seg n="60bf49a7">
              Om man från Vänsterpartiet känner sådan enorm ångest över detta
              kanske man ska vara lite försiktig. Jag kan konstatera att det
              här parlamentet är valt av Sveriges folk, och vi har att förhålla
              oss till det. Jag tycker att man ska lyssna till alla partier,
              och jag tycker att det är viktigt att man tar en debatt i sak.
            </seg>
            <seg n="3603c1c0">
              Hatbrott är oavsett vilka partier som finns här i riksdagen ett
              reellt problem. Det handlar om människor som utsätts för brott
              kanske beroende på sexuell läggning eller politisk åsikt. Det
              är naturligtvis väldigt allvarligt. Men jag vill understryka att
              det är allvarligt med varenda unge och varenda kvinna som också
              kan vara utsatt, som åker på stryk och blir misshandlad, ibland
              svårt misshandlad, kanske för livet.
            </seg>
            <seg n="d100c8c8">
              Man måste vara noga med att polisen måste bekämpa alla typer
              av våldsbrott. Man kan inte alltid ge sig in och fråga: Var det
              här brottet hat eller inte? Personen ska låsas in, för personen
              har misshandlat någon! Sedan kanske man kan hitta en straffskärpningsgrund
              beroende på att det är ett hatbrott.
            </seg>
            <seg n="bdb1e098">
              Jag konstaterar att det inte är omöjligt att man ska gå den vägen.
              Polisen kan ha hur många handlingsplaner som helst, och en del
              av styrproblemen i svensk polis handlar om att det är för många
              myndigheter. Det ska vi, hoppas jag, snart återkomma till i riksdagen
              och ändra på. Men en del handlar också om dessa miljoner handlingsplaner
              och projekt som har förekommit inom svensk polis.
            </seg>
            <seg n="1fd185d7">
              Det finns länder där man jobbar annorlunda med brottsbekämpning.
              Man säger att poliserna har en uppgift att öka tryggheten och
              minska brottsligheten. De ska följa processlagar och strafflagar,
              men jobbet är att öka tryggheten.
            </seg>
            <seg n="7654f4f2">
              Ibland känns det som att vi här sitter och talar om vilka brott
              man just nu ska förebygga. Man skulle kunna ha handlingsplaner
              om alla brott mot barn. Man kan uppdatera handlingsplaner med
              brott mot äldre. Våldet bland äldre ökar och så vidare. Men all
              brottslighet måste minska.
            </seg>
          </u>
          <note type="speaker" n="d9d97857">
            Anf. 131 LENA OLSSON (V) replik:
          </note>
          <u who="lena_olsson_656dbf" xml:id="i-d1917256fe1aff5c-1" n="b8f18451">
            <seg n="02d40b63">
              Herr talman! Det där skulle bli en miljon handlingsplaner. Johan
              Pehrson tycker att detta med handlingsplaner är något man bara
              kan vifta i väg. Det är alldeles tydligt.
            </seg>
            <seg n="bb9079aa">
              Han har själv medverkat till att det tagits fram ganska många
              handlingsplaner av den här regeringen, och jag ska säga att många
              av dem också har varit bra. Jag har synpunkter på en del saker.
            </seg>
            <seg n="6bb561bc">
              Sedan kan vi återgå till detta att man samarbetar det som Johan
              utvecklade i början. Ni samarbetar, och nio gånger av tio får
              ni stöd. Vi samarbetar inte, utan det är andra partier som väljer
              att stödja oss. Så ser det ut.
            </seg>
            <seg n="b76f88d0">
              Du kunde ju utveckla lite bättre varför man inte ska ha en handlingsplan
              där hatbrott ingår. Man har ju ingen kod för detta. Polisen har
              själv uppenbara problem med att tala om vad som är hatbrott och
              inte. Jag har ett färskt fall hemifrån det som hände i Ludvika
              på att informationen mellan olika avdelningar inom polisen inte
              fungerar. Då behöver man en handlingsplan, och det är väl regeringen
              som ska ta fram den och ge den till polisen, som har att följa
              den.
            </seg>
          </u>
          <note type="speaker" n="8506d816">
            Anf. 132 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-cebca5aacbbd4835-2" n="aa8aa085">
            <seg n="16e2726f">
              Herr talman! Man ska vara försiktig med att gå för djupt in på
              enskilda fall. Om det finns personer som bryter sig in på ett
              politiskt möte och börjar släpa ut människor och misshandla dem
              finns det förhoppningsvis en hel del vittnen, så att personerna
              kan fällas och få kännbara straff. Det tycker jag vore rimligt.
            </seg>
            <seg n="3755893a">
              Jag skulle i sammanhanget vara glad om Lena Olsson och Vänsterpartiet
              kunde avstå från tanken på halvtidsfrigivning, så att de som ägnar
              sig åt att förstöra politiska möten på det här sättet inte ska
              komma ut igen efter halva strafftiden. Kan man belägga att det
              är ett brott med politiska motiv ska det betraktas på ett mer
              allvarligt sätt än som vilken slumpartad misshandel som helst
              sådana sker ofta under alkoholpåverkan eller annan drogpåverkan
              även om en sådan misshandel förstås är illa nog.
            </seg>
            <seg n="d78c5d6c">
              När det gäller handlingsplanerna är det en balansgång. När man
              känner att det finns områden som behöver mer fokus kan en handlingsplan
              behövas, inte minst när det är många aktörer inblandade. När det
              gäller hatbrotten handlar det dock framför allt om att polisen
              ska se till att man i utredningen klarlägger vilka motiv som låg
              bakom brottet.
            </seg>
            <seg n="2279d0f1">
              Oavsett om man misshandlas för att man är homosexuell, för att
              man har en viss politisk åsikt eller för att man råkar vara en
              ung kille på stan anser jag att brotten ska utredas och alla gärningsmännen
              lagföras. Möjligtvis kan man få något högre straffvärde om det
              är ett hatbrott, men det låter ju också konstigt för alla unga
              män i Sverige som blir misshandlade. Jag tycker synd om dem också.
            </seg>
            <seg n="e8ff797f">
              Man får inte överbetona tron på att just hatet ska slå igenom.
              Det viktiga är att brott alltid ska utredas. När det gäller det
              förebyggande, som Lena Olssons första fråga gällde, vill jag understryka
              att här finns det mycket mer att önska av svensk polis. En hel
              del hänger ihop med att polisen är en spretig organisation och
              att samverkan med inte minst kommuner och andra aktörer har varit
              för dålig. Här finns det mer att göra, och vi kommer i den här
              riksdagen att fortsätta att diskutera detta, hoppas jag, för det
              finns nog ingen enkel lösning.
            </seg>
          </u>
          <note type="speaker" n="abdf383d">
            Anf. 133 JOHAN LINANDER (C):
          </note>
          <u who="johan_linander_d5de22" xml:id="i-c0294bf6de05e623-1" n="847b3e3a">
            <seg n="3e5c1528">
              Herr talman! Detta är ju ett motionsbetänkande som vi har i princip
              varje år. Det behandlar motioner som har kommit in under allmänna
              motionstiden och som handlar om våldsbrott och brottsoffer.
            </seg>
            <seg n="235d0531">
              I det här sammanhanget skulle jag vilja börja med att tala om
              barn som brottsoffer. Att ett barn utsätts för våld i den miljö
              som borde vara den starkaste trygghet man kan ha och utsätts för
              våld av sina egna föräldrar innebär en djup kränkning av barnet.
              Det är ett fysiskt våldsbrott, men det innebär också ett psykiskt
              lidande som ofta kan vara mer långtgående och sitta i längre än
              de fysiska skadorna.
            </seg>
            <seg n="c87dafdf">
              Därför har vi från Centerpartiets sida vid ett flertal tillfällen
              framfört att vi skulle vilja se ett särskilt barnmisshandelsbrott
              där man också tydligare tar in barns psykiska skada. Barn som
              utsätts för våld i det egna hemmet utsätts för psykisk misshandel,
              något som man i dag inte riktigt tar hänsyn till i den strafflag
              som vi har.
            </seg>
            <seg n="8d24a134">
              En annan aspekt på barn som brottsoffer som inte är riktigt så
              bra som det skulle kunna vara gäller barn som under en längre
              tid systematiskt kränks och misshandlas i hemmet. Det finns ett
              särskilt kvinnofridskränkningsbrott grov kvinnofridskränkning
              och vi i Centerpartiet skulle också gärna vilja se brottet grov
              barnfridskränkning med en högre straffskala. Vi menar att våld
              och kränkningar mot barn är särskilt allvarliga.
            </seg>
            <seg n="7eb66874">
              Låt mig gå vidare till något annat som också handlar om våld
              i familjerelationer, nämligen riskanalyser. Det är något som är
              oerhört viktigt och som jag vid flera tillfällen har samtalat
              om med kvinnor som lever under hot och har varit misshandlade
              av sina före detta män. Det finns verktyg för att göra bedömningar
              av risken för framtida våld i parrelationer. Det kan inte nog
              betonas hur viktigt det faktiskt är att från samhällets sida i
              förväg kunna se om det finns en risksituation.
            </seg>
            <seg n="875d92ca">
              Från Rikspolisstyrelsens sida pågår nu ett arbete med att utveckla
              detta. Målsättningen är att polisen ska arbeta mer nationellt
              enhetligt. Det ska inte bero på i vilket län man bor huruvida
              det görs en ordentlig riskbedömning eller inte. I den här frågan
              finns en bra motion från två centerpartister. Det blir inget bifall
              till motionen, för det pågår redan ett bra arbete, men den är
              värd att nämna i detta sammanhang i alla fall.
            </seg>
            <seg n="12752a32">
              En tidigare talare kom in på frågan om vård och behandling av
              sexualbrottsdömda. Det tycker jag också är en viktig fråga att
              lyfta fram. Det pågår ett arbete, inte minst inom Kriminalvården,
              med att få allt fler män att genomgå allt bättre behandlingar,
              men det finns fortfarande mycket att göra. Målsättningen borde
              vara att 100 procent av dem som döms för sexualbrott också ska
              genomgå den här typen av behandling allt för att minska risken
              för återfall i denna fruktansvärda typ av brottslighet.
            </seg>
            <seg n="220e90e4">
              Till slut vill jag ta upp frågan om påtaglig risk, som inte minst
              Socialdemokraterna i den här debatten har fastnat i. Vi kan gå
              tillbaka lite i tid och prata om alla de förslag som vi i Centerpartiet
              och övriga Alliansen har lagt fram under åren för att stärka besöksförbudet,
              som numera heter kontaktförbud. Första gången jag lade fram förslag
              om att ett besöksförbud skulle kunna kombineras med fotboja sade
              dåvarande justitieministern Tomas Bodström: Nej, nej, det där
              går inte! Nu har Alliansen genomfört det. Nu är det möjligt att
              kombinera kontaktförbudet med elektronisk övervakning, vilket
              stärker skyddet för dem som är utsatta för hot och våld.
            </seg>
            <seg n="00186e5e">
              När det gäller påtaglig risk, alltså rekvisitet för kontaktförbud
              i det gemensamma hemmet, håller vi från Centerpartiet frågan öppen.
              Vi säger inte nej, men vi håller på den fina svenska traditionen
              att utreda saker innan vi lagstiftar. Vi tycker att det är en
              ganska bra väg att gå, och det ska bli intressant att se vad utredaren
              kommer fram till. Om utredaren kommer fram till att förslaget
              är bra kommer vi från Centerpartiets sida också att driva för
              att det ska genomföras.
            </seg>
            <seg n="a0020828">
              Med detta vill jag yrka bifall till utskottets förslag och avslag
              på samtliga reservationer.
            </seg>
          </u>
          <note type="speaker" n="a6951257">
            Anf. 134 CAROLINE SZYBER (KD):
          </note>
          <u who="unknown" xml:id="i-34cfed97c8abff70-6" n="b54aa712">
            <seg n="1a13eec6">
              Herr talman! Om en vecka är det internationella brottsofferdagen.
              I medierna är det ofta spektakulära brott som skildras och skapar
              rubriker. Vi blir bestörta, omskakade, arga och oroliga. Vi läser
              detaljer om brotten. Men bakom dessa brott finns det brottsoffer.
              Hur går det för dem? Vem sträcker ut en hjälpande hand? Vem lånar
              ett lyssnande öra och guidar dem genom krisen, skräcken och inte
              minst samhällsmaskineriet, som ska hanteras?
            </seg>
            <seg n="70e058db">
              För den som blivit utsatt för brott är det oerhört viktigt att
              hela rättskedjan fungerar. Att bli sedd och förstådd och få bästa
              möjliga stöd och ett allvarligt menat försök från myndigheternas
              sida att reda upp ett brott är viktiga delar. De som har blivit
              utsatta för brott måste kunna känna sig trygga med att de får
              allt tänkbart stöd men också att brottet utreds och att den skyldige
              hittas och döms. Det är viktiga delar av rättskedjan, inklusive
              stödet till brottsoffer, som fungerar som allra bäst i dessa fall.
            </seg>
            <seg n="e9c5dbb7">
              Brottsoffrets röst försvinner ofta i bruset. Det finns mycket
              som går att göra utan att det kostar stora summor pengar. Det
              pågår ett omfattande arbete. Och jag tycker att det är dags att
              vi fortsätter prioritera brottsoffrens behov. Det har alliansregeringen
              nu gjort genom att satsa på socialtjänst och genom att i flera
              regleringsbrev förtydliga det ansvar som olika myndigheter har.
            </seg>
            <seg n="fb1659bd">
              I Åklagarmyndighetens regleringsbrev för 2012 framgår exempelvis
              att myndigheten ska redovisa vilka åtgärder som har vidtagits
              för att vidareutveckla myndighetens kompetens i frågor som rör
              kontakt med brottsoffer.
            </seg>
            <seg n="b8451aa1">
              I Rikspolisstyrelsens regleringsbrev för 2011 anges att Rikspolisstyrelsen
              ska redovisa vilka åtgärder som vidtagits inom polisen för att
              vidareutveckla och följa upp brottsofferarbetet inom polismyndigheten
              men också i samverkan med andra myndigheter och organisationer.
              I regleringsbrevet för 2012 framgår det vidare att Rikspolisstyrelsen
              ska följa upp och redovisa resultat av de åtgärder som vidtas.
            </seg>
            <seg n="72b1d037">
              Jag hoppas att det här leder till att myndigheterna får ett tydligare
              brottsofferfokus. I ett rättssamhälle får vi aldrig glömma brottsoffren
              och att de ska få ett bra och stödjande bemötande.
            </seg>
            <seg n="e149bc9d">
              Jag yrkar bifall till förslaget i betänkandet. Gällande det särskilda
              yttrandet har mina allianskolleger gett en god redogörelse.
            </seg>
          </u>
          <note type="speaker" n="fd6ff1ee">
            Anf. 135 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-20c91674e5bed5a0-6" n="274dbc04">
            <seg n="0562c53f">
              Herr talman! Jag satt här och lyssnade på de olika anförandena
              från framför allt Alliansen. Jag undrade ifall någon över huvud
              taget ville ta upp det som jag pratade om. Motionen avstyrktes
              av Alliansen och de övriga. Jag tänkte att någon kanske skulle
              nämna någonting om det, men det hände inte.
            </seg>
            <seg n="12c78c97">
              I betänkandet var motiveringen till att man inte skulle bifalla
              den här motionen att det redan finns lagar mot misshandel i Sverige.
              I och med det ansåg majoriteten att man inte behövde göra någonting
              åt den speciella situationen när en gravid kvinna blir misshandlad
              varpå hennes barn dör.
            </seg>
            <seg n="6ca61377">
              Då tolkar jag det så här: Trots att det räknas som ett barn,
              enligt svensk lag, vid 22 veckors ålder har det inget juridiskt
              skydd. Och det är Alliansen nöjd med. Jag finner det lite märkligt
              att man inte ens betraktar det som ett brottsoffer när lagen själv
              säger att det är ett barn.
            </seg>
            <seg n="77d765a9">
              Jag skulle vilja höra Caroline Szybers uppfattning om det. Är
              det någonting som Alliansen verkligen är nöjd med, att en gravid
              kvinnas barn, i juridisk mening, helt enkelt räknas bort om barnet
              blir ihjälslaget?
            </seg>
          </u>
          <note type="speaker" n="9ed509ec">
            Anf. 136 CAROLINE SZYBER (KD) replik:
          </note>
          <u who="unknown" xml:id="i-34cfed97c8abff70-7" n="b54aa712">
            <seg n="39753ce5">
              Herr talman! Det var väl bra att den här frågan kom upp. Mitt
              tips är kanske att Sverigedemokraterna ska läsa igenom utskottsbetänkandet
              en gång till och också titta lite på hur det ser ut.
            </seg>
            <seg n="d7e8266f">
              Det har nämligen ett juridiskt skydd. Man kan titta på hur lagstiftningen
              ser ut. Det är väldigt tydligt. Det framgår i förarbeten men framför
              allt, om vi nu ska fokusera på det som det gäller, i fråga om
              påföljden och straffen. Det är en försvårande omständighet, och
              det blir ett högre straffvärde.
            </seg>
            <seg n="2c7d43e4">
              Jag kan inte förstå och då är jag ändå jurist själv hur Kent
              Ekeroth och Sverigedemokraterna kan tolka det som att det inte
              finns ett juridiskt skydd.
            </seg>
          </u>
          <note type="speaker" n="674a42e1">
            Anf. 137 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-20c91674e5bed5a0-7" n="274dbc04">
            <seg n="fd274f4f">
              Herr talman! Det är mycket enkelt. Jag sade det i mitt anförande
              också. Det finns bara ett brottsoffer. Om någon misshandlar en
              kvinna varpå hennes ofödda barn dör finns det enligt svensk lag
              bara ett brottsoffer. Om barnet dör döms inte den som dödade barnet
              för annat än misshandel, vilket innebär att barnet räknas bort
              när det här straffet utdöms.
            </seg>
            <seg n="2662d91c">
              Mannen som misshandlade döms för misshandel, men han döms inte
              för att han dödade barnet, i juridisk mening. Därmed är lagstiftningen
              otillräcklig. Ni säger att det är en försvårande omständighet.
              Ja, så är fallet. Men det är fortfarande djupt omoraliskt att
              inte över huvud taget räkna in ett ofött barns liv när det de
              facto är ett barn. Gärningsmannen blir fälld för misshandel, kanske
              under försvårande omständigheter.
            </seg>
            <seg n="04d515b4">
              Det är djupt omoraliskt. Att ni är nöjda med den gången är intressant
              och anmärkningsvärt, kan jag säga.
            </seg>
          </u>
          <note type="speaker" n="55532d2c">
            Anf. 138 CAROLINE SZYBER (KD) replik:
          </note>
          <u who="unknown" xml:id="i-34cfed97c8abff70-8" n="b54aa712">
            <seg n="a0d2183d">
              Herr talman! Jag vill börja med att säga att man inte döms för
              misshandel. Man döms för grov misshandel.
            </seg>
            <seg n="0beae453">
              Kent Ekeroth! Vi tillhör båda partier som diskuterar veckogränser
              ganska mycket. Då kan jag säga så här: Det är en försvårande omständighet
              att en kvinna är gravid, oavsett vilken vecka eller månad hon
              befinner sig i. Jag tror inte att vi behöver prata om flera brottsoffer,
              utan jag tror att man ska prata om en försvårande omständighet.
              Det är de facto så att om en gravid kvinna blir misshandlad är
              det en försvårande omständighet. Det märks också i det domslut
              som domstolen kommer fram till, där gärningsmannen döms för grov
              misshandel.
            </seg>
          </u>
          <note n="497b733d">
            Överläggningen var härmed avslutad.
          </note>
          <note n="5ec4083d">
            15 § 2011 års redogörelse för tillämpningen av lagen om särskild
            utlänningskontroll
          </note>
          <note n="442c0857">
            Föredrogs
          </note>
          <note type="speaker" n="3f5bbf62">
            Anf. 139 KENT EKEROTH (SD):
          </note>
          <u who="kent_ekeroth_3b89d3" xml:id="i-034d4e27163d19dd-0" n="274dbc04" next="i-ab41e00d448d1ef3-0"/>
          <note n="d73c74aa">
            Herr talman! Detta är alltså den årliga redogörelsen för tillämpningen
            av lagen om särskild utlänningskontroll. Förra året hade jag en
            motion i samma ämne.
          </note>
          <u who="kent_ekeroth_3b89d3" xml:id="i-ab41e00d448d1ef3-0" n="274dbc04" prev="i-034d4e27163d19dd-0">
            <seg n="bfc74181">
              Vi har tidigare sett hur Vänsterpartiet och Miljöpartiet framfört
              krav på ett totalt avskaffande av gällande lagstiftning. Detta
              är oacceptabelt för oss sverigedemokrater som i första hand värnar
              svenska intressen och de svenska medborgarna.
            </seg>
            <seg n="f5fb3704">
              Förutom terrordådet i Helsingfors har annan terroristverksamhet
              försiggått i Sverige medan målen för attackerna befunnit sig i
              utlandet. Vi sverigedemokrater inser allvaret i den situation
              som nu Sverige men även Europa befinner sig i och kräver därför
              en översyn av gällande lag i syfte att utvisning ska vara huvudregel
              för de personer som uppfyller de krav för utvisning som lagen
              föreskriver.
            </seg>
            <seg n="96e778c9">
              Jag ska citera skrivelsen:
            </seg>
            <seg n="7f959d86">
              Om ett utvisningsbeslut inte kan verkställas ska den beslutande
              myndigheten besluta att verkställigheten ska skjutas upp (inhibition)
              eller bevilja personen ett tidsbegränsat uppehållstillstånd. Myndigheten
              får i ett sådant fall besluta om skyldighet för personen att på
              vissa tider anmäla sig hos en polismyndighet.
            </seg>
            <seg n="2e1f9f84">
              Vi menar att det inte räcker.
            </seg>
            <seg n="635a18c8">
              I lagen finns redan stöd för att ta en utvisningsdömd person
              i förvar. Vi menar att den skrivningen bör bli skarpare så att
              den utvisningsdömde som huvudregel alltid tas i förvar till dess
              att utvisningen kan verkställas. Detta bör vara den naturliga
              gången, eftersom personer som döms till utvisning enligt denna
              lag döms för att de anses utgöra en risk.
            </seg>
            <seg n="1153da0e">
              Den dömde ska alltså inte ha möjlighet att röra sig i samhället
              utan sitta inlåst till dess att utvisningen kan verkställas. Den
              utvisningsdömde kan självfallet alltid komma ifrån sin frihetsberövning
              genom att frivilligt, under bevakning av Kriminalvården, lämna
              landet.
            </seg>
            <seg n="0d75de69">
              Hänsynstagande till att en person är under 18 år ska utgå. Förvaring
              ska alltid ske i Kriminalvårdens regi. Skrivningen i lagen som
              säger att utvisningsbeslutet inte får verkställas under den tid
              ett uppehållstillstånd gäller ska utgå. I stället ska ett eventuellt
              uppehållstillstånd, tillfälligt eller permanent, omedelbart upphävas.
              Ingen omprövning av utvisningsbeslutet ska därmed göras med anledning
              av att uppehållstillståndet går ut. Men det är en ganska naturlig
              följd. Varför ska man ha kvar uppehållstillståndet om man döms
              till utvisning?
            </seg>
            <seg n="12e219ab">
              Undantaget i § 24 som anger att utlänningen ska undgå straff
              om denne har flytt till Sverige på grund av förföljelse ska också
              utgå. Har utlänningen fått ett utvisningsbeslut ska denne också
              straffas om han eller hon uppehåller sig i Sverige. Att ge undantag
              när det finns 244 andra länder att söka sig till är inte rimligt.
            </seg>
            <seg n="ee90f90c">
              Alla som döms till utvisning ska dessutom registrera sina fingeravtryck,
              sitt dna och foto i en databas mot vilken samtliga som i Sverige
              söker uppehållstillstånd, medborgarskap, asyl eller liknande ska
              kontrolleras. Återfinns en sökande i denna databas ska personen
              omedelbart av- eller utvisas. Detta är viktigt för att kunna kontrollera
              att tidigare utvisningsdömda inte genom annan identitet eller
              nya försök kommer in i landet. Vidare ska huvudregeln vara att
              utvisning är på livstid.
            </seg>
            <seg n="d759ebac">
              Dessa förändringar menar vi är viktiga och nödvändiga. Jag yrkar
              därmed bifall till vår reservation i ärendet.
            </seg>
          </u>
          <note type="speaker" n="e923381d">
            Anf. 140 LENA OLSSON (V):
          </note>
          <u who="lena_olsson_656dbf" xml:id="i-d1917256fe1aff5c-2" n="b8f18451">
            <seg n="c027b669">
              Herr talman! Vi ska debattera den här redogörelsen för tillämpningen
              av lagen om särskild utlänningskontroll, som heller inte har använts
              på ett tag.
            </seg>
            <seg n="a869eef6">
              Vänsterpartiet har en reservation som jag yrkar bifall till där
              vi tar upp just det här med säkerhetsärenden. Vi vill ha en ändring
              i lagen om särskild utlänningskontroll så att förvaltningsdomstolarna
              blir beslutande instans i samtliga säkerhetsärenden.
            </seg>
            <seg n="7acfaa54">
              Regeringen föreslog hösten 2009 med anledning av genomförandet
              av skyddsgrundsdirektivet och asylprocedurdirektivet som antogs
              av riksdagen att säkerhetspolisen utan möjlighet till överprövning
              ska besluta om en asylsökande ska ha rätt till domstolsprövning
              eller om ärendet ska anses som ett kvalificerat säkerhetsärende
              och därmed avgöras av regeringen i sista instans.
            </seg>
            <seg n="eb82e415">
              Definitionen av ett kvalificerat säkerhetsärende är att utvisning
              får ske om det är särskilt påkallat av hänsyn till rikets säkerhet.
              Det är som sagt säkerhetspolisen som har fått oinskränkt makt
              och tolkningsrätt beträffande detta rekvisit.
            </seg>
            <seg n="9e04ac69">
              Säkerhetspolisen har i ett remissyttrande uppgett att uppgifter
              som man erhåller från andra länders säkerhets- och underrättelsetjänster
              vanligtvis lämnas med förbehållet att mottagande underrättelsetjänst
              inte får lämna uppgifter vidare till nationella myndigheter. Mot
              den bakgrunden har internationella jämförelser som gjorts i lagstiftningsärendet
              gett vid handen att tre av sex granskade länder, nämligen Nederländerna,
              Tyskland och Schweiz, har samma instansordning i säkerhetsärenden
              och vanliga asylärenden med rätt till domstolsprövning för båda
              kategorierna.
            </seg>
            <seg n="901657b0">
              Det finns, som vi tycker, två starka skäl till varför det är
              nödvändigt att rätten till prövning ska finnas. Den tidigare regeringens
              samt den nuvarande regeringens handläggande av uppmärksammade
              säkerhetsärenden tycker vi bevisar att det är nödvändigt att ha
              en sådan här prövning i domstol och att det ska gälla alla säkerhetsärenden.
            </seg>
            <seg n="1f5a3abd">
              Eftersom undantaget från rätten till domstolsprövning gäller
              en begränsad kategori anser regeringen att det är tillåtet med
              stöd av artikel 64. Flera remissinstanser gör en annan tolkning,
              och det gör även Vänsterpartiet. Därför bör regeringen återkomma
              till riksdagen med förslag om ändring i denna lag.
            </seg>
          </u>
          <note type="speaker" n="0b1a6126">
            Anf. 141 ELIN LUNDGREN (S):
          </note>
          <u who="elin_lundgren_aabf08" xml:id="i-c4ca0a3f6316a2a2-0" n="5a83bdb3" next="i-b381b0fc426655ef-0"/>
          <note n="41eef860">
            Herr talman! Regeringen har till oss i riksdagen lämnat en redogörelse
            som berättar om hur lagen om särskild utlänningskontroll har tillämpats
            under perioden den 1 juli 2010 till den 30 juni 2011. Rapporten
            bygger bland annat på de uppgifter som säkerhetspolisen har lämnat
            till regeringen.
          </note>
          <u who="elin_lundgren_aabf08" xml:id="i-b381b0fc426655ef-0" n="5a83bdb3" prev="i-c4ca0a3f6316a2a2-0">
            <seg n="cd16a878">
              Särskilda lagar om terrorism tillkom första gången i Sverige
              1973, och lagen vi talar om i dag tillkom 1991. Enkelt uttryckt
              handlar lagen om möjligheten att utvisa en person om det är särskilt
              påkallat av hänsyn till rikets säkerhet, eller om det med hänsyn
              till vad som är känt om personens tidigare verksamhet och övriga
              omständigheter kan befaras att personen kommer att begå eller
              medverka till terroristbrott.
            </seg>
            <seg n="5341a3b4">
              Det är långa meningar i dag.
            </seg>
            <seg n="d89f46d2">
              I skrivelsen finns också en redogörelse för hur läget i världen
              ser ut när det handlar om terrorism. Där konstateras det att den
              gränsöverskridande och globala terrorismen har ökat de senaste
              tio åren. I Sverige har vi blivit direkt berörda på ett sätt som
              vi inte riktigt har varit tidigare. Vi har varit ganska förskonade
              från terroristhandlingar. Jag tänker bland annat på självmordsattentatet
              på Drottninggatan för knappt ett och ett halvt år sedan. Självklart
              känner vi också närheten till det fruktansvärda som utspelade
              sig på Utöya i somras då partikamrater till mig mördades. I Sverige
              har vi i dag en förhöjd beredskap mot hot, tre på en femgradig
              skala.
            </seg>
            <seg n="f99e9c88">
              I rapporten ser vi att sedan 1991 har denna lag inte behövt tillämpas
              mer än 36 gånger och de senaste två åren inte alls. Vi socialdemokrater
              tror främst på förebyggande arbete när det handlar om att motverka
              terrorism och vill poängtera att i jämlika samhällen där människor
              upplever sig ha stor frihet att forma sina liv är människor mindre
              benägna att utföra så drastiska och avskyvärda handlingar som
              terrorhandlingar är.
            </seg>
            <seg n="4dc8cb4f">
              Jag vill med detta yrka bifall till utskottets förslag om att
              lägga skrivelsen till handlingarna.
            </seg>
            <seg n="9f37afd5">
              Herr talman! Vi kan inte blunda för verkligheten. Terrorismen
              finns här i Sverige såväl som i vår omvärld. Attentat har skett
              i Sverige. Flera svenskar finns anhållna i andra länder misstänkta
              för terrorbrott. Vi vet också att svenskar deltar i terrorträning
              i konfliktområden. Svenskar har också funnits bland offren i terrorattentat
              i andra delar av världen.
            </seg>
            <seg n="91a7259a">
              Sveriges agerande i kampen mot terrorism är viktigt och bygger
              på vikten av respekt för internationell rätt och respekt för de
              mänskliga rättigheterna. Terrorismen är ett globalt hot som kräver
              ett internationellt samarbete. Jag vill betona att arbetet i kampen
              mot terrorismen måste och ska alltid utgå från respekten för den
              fria och öppna staten, och vi ska säkerställa effektiva, proportionerliga,
              väl anpassade och rättssäkra insatser i kampen mot terrorismen.
              Vi ska värna den öppna och fria demokratin och dess värden som
              baseras på rättsstatens princip.
            </seg>
            <seg n="022281b7">
              Samtidigt är terrorismen ett hot mot den fria, öppna staten.
              Det innebär att vi måste göra vårt yttersta för att förhindra
              att terrorattentat sker, planeras eller stöds från Sverige. Vi
              i Alliansen är ytterst tydliga med att man inte ska kunna gömma
              sig i Sverige. Man ska inte kunna samla in pengar för terrorbrott,
              och Sverige ska inte heller användas som bas för rekrytering eller
              logistiskt stöd.
            </seg>
            <seg n="cbbf5304">
              Vi vet som sagt att terrorattentat har skett i Sverige, senast
              för lite mer än ett år sedan. Svenskar har funnits bland offren
              för terroristattentat i andra delar av världen, och som jag sade
              är svenskar misstänkta för att ha planerat terrorattentat utomlands.
            </seg>
            <seg n="ce329f0a">
              I oktober 2010 ledde detta till att hotnivån avseende terrorism
              i Sverige höjdes från lågt till förhöjt hot. Denna bedömning kvarstår
              fortfarande.
            </seg>
            <seg n="ef81e1c6">
              För att förstärka Sveriges förmåga att upptäcka, bedöma och minska
              hot från terrorism och våldsbejakande extremism har regeringen
              gjort ytterligare satsningar på säkerhetspolisen. I budgetpropositionen
              har säkerhetspolisens anslag ökat med 85 miljoner kronor för 2012,
              och från och med 2012 beräknas anslaget öka med ytterligare 55
              miljoner kronor.
            </seg>
            <seg n="d5ed7bbf">
              Det betänkande som vi har på våra bord handlar om regeringens
              skrivelse med den årliga redogörelsen för tillämpningen av lagen
              om särskild utlänningskontroll. Det finns två motioner i ärendet.
            </seg>
            <seg n="ba447d6e">
              Enligt lagen om särskild utlänningskontroll kan en utlänning
              utvisas om det är särskilt påkallat med hänsyn till rikets säkerhet
              eller om det med hänsyn till vad som är känt om personens tidigare
              verksamhet och övriga omständigheter kan befaras att personen
              kommer att begå eller medverka till terroristbrott. Lagen ger
              alltså ett utrymme för att avvisa sådana utlänningar som bedöms
              som farliga med hänsyn till risken för terroristhandlingar.
            </seg>
            <seg n="cad9a19b">
              Man kan därför säga att lagen används på det sätt som vi lagstiftare
              faktiskt har bestämt, nämligen att den ska användas ytterst restriktivt
              och när det är påkallat.
            </seg>
            <seg n="fe2eb0cb">
              Ärenden enligt lagen om särskild utlänningskontroll avgörs primärt
              av Migrationsverket i första instans. Frågan om utvisning tas
              upp på ansökan av Säkerhetspolisen. Migrationsverkets beslut kan
              naturligtvis överklagas, och överklagas då till regeringen för
              avgörande. Föreligger hinder mot verkställighet, till exempel
              risk för dödsstraff eller tortyr, får en person inte utvisas.
            </seg>
            <seg n="4486035e">
              Ett beslut om utvisning förenas alltid med ett förbud för utlänningen
              att återvända till Sverige.
            </seg>
            <seg n="34bd160d">
              Herr talman! Av skrivelsen framgår det att lagen har använts
              ytterst restriktivt då regeringen inte har fattat något beslut
              med stöd av lagen under den aktuella perioden och att den används
              på det sätt som vi lagstiftare har avsett, det vill säga ytterst
              restriktivt.
            </seg>
            <seg n="4553d4e4">
              Jag yrkar bifall till förslaget i betänkandet, det vill säga
              att riksdagen lägger skrivelsen till handlingarna samt avslår
              motionerna.
            </seg>
          </u>
          <note n="79c66f02">
            Anf. 142 ULRIKA KARLSSON i Uppsala (M):
          </note>
          <note n="5927266e">
            Sedan 1991 har lagen om särskild utlänningskontroll tillämpats
            vid 35 tillfällen. De senaste fem åren har lagen om särskild utlänningskontroll
            tillämpats vid två tillfällen. Under den för skrivelsen aktuella
            tidsperioden, från och med den 1 juli 2010 till och med den 30
            juni 2011, har regeringen inte fattat något beslut med stöd av
            lagen.
          </note>
          <note n="e63be67c">
            I detta anförande instämde Patrick Reslow och Ewa Thalén Finné
            (båda M).
          </note>
          <note type="speaker" n="f5716ce6">
            Anf. 143 MARIA FERM (MP):
          </note>
          <u who="maria_ferm_75a60e" xml:id="i-017c5225aafa23d0-0" n="95c29ef9" next="i-44df4d5228894a96-0">
            <seg n="6bfdde58">
              Herr talman! Sverige ska vara ett öppet land, ett land som präglas
              av övertygelsen om alla människors lika värde och av humanism.
              Sverige ska vara ett land som står för tolerans, respekt för sina
              medmänniskors rätt att vara olika och rätt att inte tycka lika.
              Jag är övertygad om att den absoluta majoriteten av riksdagens
              ledamöter delar denna uppfattning.
            </seg>
          </u>
          <note n="fcfb61c2">
            Vi debatterar nu regeringens skrivelse, 2011 års redogörelse
            för tillämpningen av lagen om särskild utlänningskontroll. I skrivelsen
            redogör regeringen för tillämpningen av lagen samt för utvecklingen
            av den internationella terrorismen och för Sveriges medverkan
            i det internationella arbetet mot terrorism.
          </note>
          <note n="a8be710c">
            Terroristbestämmelserna och reglerna om särskilda tvångsåtgärder
            fick vid sin tillkomst en begränsad giltighetstid, vilket innebar
            en möjlighet att kontrollera regeringens och myndigheternas handlande.
            Som så många andra lagar som rör terrorism var de alltså från
            början tidsbegränsade lagar som senare permanentades, och i detta
            fall skedde det 1975. Tillämpningen av dessa lagar rapporterar
            regeringen årligen om till riksdagen. När lagen om särskild utlänningskontroll
            infördes 1991 beslutades att regeringen varje år skulle rapportera
            till riksdagen i en skrivelse. I årets skrivelse konstateras att
            lagen, precis som förra året, inte har tillämpats en enda gång.
          </note>
          <u who="maria_ferm_75a60e" xml:id="i-44df4d5228894a96-0" n="95c29ef9" prev="i-017c5225aafa23d0-0">
            <seg n="e6fd4e4f">
              Integritetskränkande förslag har antagits i en rasande fart på
              nationell nivå men även inom EU. Det går att konstatera att vi
              befinner oss i ett paradigmskifte där flera av våra hitintills
              gällande rättssäkerhetsprinciper om den personliga integriteten
              frångås i kampen mot terrorism och grov brottslighet.
            </seg>
            <seg n="fa783adb">
              USA:s krig mot terrorismen har rent konkret inneburit krig och
              invasioner, tillfångataganden på lösa grunder och nekande av rättegång,
              olaglig övervakning och användande av tortyrmetoder. Säkerhetstjänster
              har använt metoder som ofta saknat lagstöd och som bryter mot
              principer om rättssäkerhet och andra mänskliga rättigheter som
              regleras av internationella konventioner. Samtidigt har världen
              knappast blivit mer säker under de senaste tio åren.
            </seg>
            <seg n="234db03d">
              De terrorlagar som successivt införts i EU och Sverige under
              senare år har på många olika sätt begränsat skyddet för vår integritet
              och ökat övervakningen av våra dagliga aktiviteter. Ett aktuellt
              exempel är regeringens senaste utspel i går om en ny terrorplan
              som innehåller mer övervakning men en bristfällig analys om vilka
              åtgärder som kan verka förebyggande och skapa ett samhällsklimat
              där terrorism är mer avlägsen.
            </seg>
            <seg n="06431c44">
              Behovet av terrorlagstiftningen har ofta debatterats och ifrågasatts.
              Så har även varit fallet med lagen om särskild utlänningskontroll.
              Det är därför glädjande att kunna konstatera att lagen inte har
              tillämpats under det senaste året och att jag kan ha fog för mitt
              påstående om att behovet av lagen ter sig mindre och mindre tydligt.
            </seg>
            <seg n="508db420">
              Med detta sagt yrkar jag bifall till förslaget i betänkandet
              om att lägga det till handlingarna.
            </seg>
          </u>
          <note type="speaker" n="6870f5f8">
            Anf. 144 ROGER HADDAD (FP):
          </note>
          <u who="roger_haddad_de36c7" xml:id="i-e39b9710aa7fda93-0" n="b87913c9">
            <seg n="416bb788">
              Herr talman! Justitieutskottet har tagit del av regeringens skrivelse
              till riksdagen om hur lagen om särskild utlänningskontroll har
              tillämpats. Med stöd av detta regelverk kan Sverige utvisa personer
              som bedöms som farliga med hänsyn till risken för terroristhandlingar.
              Om myndigheterna bedömer att en utlänning utgör en risk för rikets
              säkerhet eller kommer att begå eller medverka till terroristbrott
              är det möjligt att utvisa personen i fråga.
            </seg>
            <seg n="cbb011ac">
              Det är också viktigt att notera att lagen även kan tillämpas
              vid brottslig gärning i en främmande stat. Därför är det angeläget
              att fortsätta förstärka vårt underrättelsearbete, inte minst inom
              Europa, för att tillsammans förebygga och lagföra personer som
              planerar eller begår terrorhandlingar.
            </seg>
            <seg n="5f152741">
              Herr talman! Vi har tidigare nämnt att denna lagstiftning har
              använts mycket sparsamt, vilket i och för sig är positivt. Även
              om tillämpningen av lagen har ändrats ett antal gånger och även
              om utrymmet att utvisa någon med stöd av lagen om särskild utlänningskontroll
              har begränsats finns det all anledning att fortsatt vidta andra
              åtgärder. Till exempel kan jag nämna den lag som trädde i kraft
              den 1 december 2010 för att förebygga terrorism. Genom den nya
              lagstiftningen kriminaliserar vi offentlig uppmaning, rekrytering
              respektive utbildning när det gäller terroristbrott. Helt klart
              har vi inte tagit hoten om terrorism på tillräckligt stort allvar.
            </seg>
            <seg n="484f37df">
              Den analys som regeringen nu gör visar att läget är något bekymmersamt.
              Det sammantagna terrorhotet mot Sverige har därför reviderats
              upp. Därmed ställer detta krav på att vi skärper vår beredskap
              och förser våra brottsförebyggande myndigheter och vår underrättelsetjänst
              med ytterligare instrument för att hänga med i den tekniska utvecklingen.
            </seg>
            <seg n="18630afd">
              Före terrorattentatet i Helsingfors och efter denna tragiska
              händelse har åtgärder vidtagits. Vi noterar också att det finns
              unga svenskar som rekryteras och utbildas av somaliska al-Shabab
              för att resa ned till konfliktområden för att genomföra uppdrag.
              Det är absolut viktigt att fortsätta störa denna typ av verksamhet
              och inte minst förebygga att Sverige blir en rekryteringsbas för
              rörelser som är knutna till exempelvis våldsbejakande islamistisk
              extremism. Att jag nämner detta beror också på att enligt de uppgifter
              som Säkerhetspolisen presenterade för drygt ett år sedan är den
              största terrorrelaterade verksamheten kopplad till svenska intressen
              och hot mot svenska intressen just knuten till våldsbejakande
              islamistisk extremism.
            </seg>
            <seg n="b9b0ba67">
              Herr talman! Regeringens handlingsplan för att värna demokratin
              mot våldsbejakande extremism analyseras nu av riksdagen, och det
              finns konkreta utredningsförslag och utbildningsinsatser för att
              också förebygga radikalisering i Sverige, inte minst med fokus
              på ungdomar.
            </seg>
            <seg n="ba9e32d8">
              I går presenterade också justitieminister Beatrice Ask alliansregeringens
              reviderade nationella strategi mot terrorism som vi har anledning
              att återkomma till när vi debatterar Sveriges beredskap och arbete
              mot de terrorhot som finns riktade mot Sverige och svenska intressen.
              Jag vill ändå här säga att vi särskilt välkomnar tillägget och
              förslaget att utöka Säkerhetspolisens möjligheter att signalspana
              i syfte att förebygga terroristbrott.
            </seg>
          </u>
          <note type="speaker" n="f7696451">
            Anf. 145 JOHAN LINANDER (C):
          </note>
          <u who="johan_linander_d5de22" xml:id="i-c0294bf6de05e623-2" n="847b3e3a">
            <seg n="d3c99dce">
              Herr talman! Jag ska hålla mig ganska kort i det här anförandet.
              Mycket av det som redan sagts av mina allianskolleger ställer
              jag mig så klart bakom.
            </seg>
            <seg n="bbc14aea">
              Lagen om särskild utlänningskontroll har funnits ett antal år
              men ändrades 2010. Ändringen gjorde att säkerhetsärenden normalt
              ska handläggas enligt utlänningslagen. Det är bara i särskilt
              kvalificerade ärenden som den här lagen ska användas. Regeringen
              är då överinstans.
            </seg>
            <seg n="9efbe9cd">
              Sedan lagändringen 2010 har den här lagen inte använts. Man kan
              säga att de förslag som Sverigedemokraterna och Vänsterpartiet
              i dag här lagt fram åtminstone inte hittills haft någon betydelse
              eftersom lagen inte använts. Min förhoppning är att den här lagen
              inte ska behöva användas. Det allra bästa är ju om det inte krävs
              att lagen om särskild utlänningskontroll används. Det här betyder
              att det inte har varit några särskilt kvalificerade ärenden i
              fråga om personer med terroristanknytning som sökt sig till Sverige.
            </seg>
            <seg n="625c6615">
              Helt kort också några ord om det som Kent Ekeroth tog upp när
              det gäller utvisning: Från Sverigedemokraternas sida krävs det
              att alla utvisas. Man kan fråga sig om Sverigedemokraterna inte
              vill ta någon hänsyn till mänskliga rättigheter. Sådana här fall
              där det i dag inte sker utvisning kan handla om att personen i
              fråga ska avrättas eller torteras när han kommer tillbaka till
              sitt hemland.
            </seg>
            <seg n="1341f61d">
              För mig är det självklart att även om en person är misstänkt
              för terrorism ska denna person inte skickas tillbaka till ett
              land och direkt till avrättning eller tortyr. Den typen av hänsyn
              till mänskliga rättigheter ska alla människor utan undantag omfattas
              av.
            </seg>
          </u>
          <note type="speaker" n="21af7645">
            Anf. 146 CAROLINE SZYBER (KD):
          </note>
          <u who="unknown" xml:id="i-34cfed97c8abff70-9" n="b54aa712">
            <seg n="5b34e946">
              Herr talman! Det är bra att det finns en parlamentarisk kontroll
              av regeringens tillämpning av dessa bestämmelser genom att regeringen
              lämnar en årlig skrivelse till riksdagen.
            </seg>
            <seg n="4c8aa359">
              Under denna period har lagens bestämmelser, som framgått tidigare
              här i dag, inte använts. Regeringen lämnar ändå en skrivelse där
              man fokuserar på utvecklingen av den internationella terrorismen
              och på svensk medverkan i internationellt arbete mot terrorism.
            </seg>
            <seg n="f4682962">
              Terrorism har alltid funnits men kommit allt närmare oss i Sverige
              och blivit något som vi måste beakta och mer konkret motarbeta.
              När bomben smällde i centrala Helsingfors i december förra året
              var vi många som blev chockade över att det hände här .
            </seg>
            <seg n="2217c494">
              Terrorismen riskerar att sprida hat, splittring, rädsla och främlingsfientlighet
              i vårt samhälle. Målen med terroraktioner är givetvis olika, men
              gemensamt är att terroraktionerna syftar till att döda och skrämma
              och till att påverka vårt öppna samhälle. Om vi människor blir
              misstänksamma gentemot andra har rädslan segrat.
            </seg>
            <seg n="76bd180d">
              Det är viktigt att våra principer om rättsstaten ligger fast.
              Balansen mellan det öppna samhället och det brottsförebyggande
              arbetet är något som det ständigt måste arbetas med. I ett öppet
              och demokratiskt samhälle som Sverige måste alla former av hat,
              främlingsfientlighet och fundamentalism bekämpas. Det gäller oavsett
              om det har sin grund i politisk inriktning, religion eller separatism.
            </seg>
            <seg n="8dd365d0">
              Jag yrkar att skrivelsen läggs till handlingarna.
            </seg>
          </u>
          <note n="497b733d">
            Överläggningen var härmed avslutad.
          </note>
          <note n="607476b6">
            16 § Bordläggning
          </note>
          <note n="ca8172af">
            Anmäldes och bordlades
          </note>
          <note n="c79298f2">
            17 § Anmälan om interpellationer
          </note>
          <note n="14ec8a47">
            Anmäldes att följande interpellationer framställts
          </note>
          <note n="46d09625">
            den 15 februari
          </note>
          <note n="7a0e0af3">
            Ingela Nylund Watz
          </note>
          <note n="7103e05a">
            Peter Persson
          </note>
          <note n="0b6fa93f">
            Carina Adolfsson Elgestam
          </note>
          <note n="ff859ef3">
            Patrik Björck
          </note>
          <note n="e280ec65">
            Ylva Johansson
          </note>
          <note n="33b9bb40">
            Raimo Pärssinen
          </note>
          <note n="e8d7131c">
            Maria Stenberg
          </note>
          <note n="e8d7131c">
            Maria Stenberg
          </note>
          <note n="34886fd4">
            Ann-Christin Ahlberg
          </note>
          <note n="d26a8ceb">
            Hans Ekström
          </note>
          <note n="9382cac2">
            Johan Andersson
          </note>
          <note n="3aa652c6">
            Interpellationerna redovisas i bilaga som fogats till riksdagens
            snabbprotokoll tisdagen den 21 februari.
          </note>
          <note n="3d56556e">
            18 § Anmälan om frågor för skriftliga svar
          </note>
          <note n="6f56e945">
            Anmäldes att följande frågor för skriftliga svar framställts
          </note>
          <note n="46d09625">
            den 15 februari
          </note>
          <note n="13a1b0f9">
            Per Åsling
          </note>
          <note n="cb36a15e">
            Peter Hultqvist
          </note>
          <note n="868b3cf3">
            Krister Örnfjäder
          </note>
          <note n="9382cac2">
            Johan Andersson
          </note>
          <note n="4047d8f5">
            Johan Löfstrand
          </note>
          <note n="bed9ff74">
            Ulf Berg
          </note>
          <note n="fa03e2f9">
            Frågorna redovisas i bilaga som fogats till riksdagens snabbprotokoll
            tisdagen den 21 februari.
          </note>
          <note n="cb9ee8df">
            19 § Anmälan om skriftliga svar på frågor
          </note>
          <note n="097df3b5">
            Anmäldes att skriftliga svar på följande frågor inkommit
          </note>
          <note n="46d09625">
            den 15 februari
          </note>
          <note n="bf356eec">
            Berit Högman
          </note>
          <note n="484f9c25">
            Peter Jeppsson
          </note>
          <note n="8a3431c1">
            Per Bolund
          </note>
          <note n="bd5c9689">
            Mats Pertoft
          </note>
          <note n="bd5c9689">
            Mats Pertoft
          </note>
          <note n="7a309ce5">
            Leif Pettersson
          </note>
          <note n="130d2a74">
            Anders Karlsson
          </note>
          <note n="c909c46a">
            Christer Winbäck
          </note>
          <note n="bcd03dbf">
            Svaren redovisas i bilaga som fogats till riksdagens snabbprotokoll
            tisdagen den 21 februari.
          </note>
          <note n="954d2a55">
            20 § Kammaren åtskildes kl. 17.44.
          </note>
          <note n="ece40d14">
            Förhandlingarna leddes
          </note>
          <note n="daf6b39a">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
