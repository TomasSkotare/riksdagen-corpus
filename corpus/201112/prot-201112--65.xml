<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--65</head>
          <docDate when="2011-02-01">2011-02-01</docDate>
        </div>
      </front>
      <body>
        <div>
          <note n="fdfa8802">
            ﻿
          </note>
          <note n="bbaa9126">
            Riksdagens protokoll
          </note>
          <note n="a423c9ce">
            2011/12:65
          </note>
          <note type="date" n="8a2973e2">
            Onsdagen den 1 februari
          </note>
          <note n="3578851a">
            Kl. 09:00 - 16:21
          </note>
          <note n="e71d2f3b">
            1 § Information från regeringen om Europeiska rådets möte den
            30 januari
          </note>
          <note type="speaker" n="52266dae">
            Anf. 1 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-0" n="88936510">
            <seg n="04cc751f">
              Herr talman! Europeiska rådet möttes den 30 januari för ett informellt
              halvdagsmöte under ledning av dess ordförande Herman van Rompuy.
              Mötet präglades återigen av den ekonomiska krisen och dess konsekvenser
              för tillväxt, sysselsättning och välfärd i Europa. Mötet inleddes
              med en tillväxtdiskussion för att lägga grunden för Europeiska
              rådets kommande möte den 1 mars. Detta tema kom att vara föremål
              för utförliga diskussioner och slutsatser. Därefter gjordes en
              genomgång av förslaget till den så kallade finanspakten, vilket
              ledde till att en överenskommelse kunde nås.
            </seg>
            <seg n="9ce59bfc">
              Herr talman! Det är mycket glädjande att toppmötet kunde enas
              om den så kallade finanspakten. Det är en pakt som innebär att
              euroländerna nu måste införa striktare budgetregler, liknande
              dem som infördes i Sverige på 90-talet. Den genomsnittliga skuldnivån
              i eurozonen låg under 2011 på över 88 procent av bnp och det genomsnittliga
              budgetunderskottet på mer än 4 procent. Det är en situation som
              är ohållbar i längden och som inte borde ha kunnat uppstå. Det
              är en situation som är följden av att länder har levt över sina
              tillgångar.
            </seg>
            <seg n="d4606428">
              Som en konsekvens av misskötta finanser har flera länder tvingats
              anta åtstramningspaket och genomföra smärtsamma nedskärningar
              i de offentliga utgifterna, bland annat vård, skola och omsorg;
              detta för att få bukt med de stora underskotten. Det är nedskärningar
              som har lett till svåra umbäranden för många människor i Europa.
              Tack vare våra starka offentliga finanser har vi i Sverige besparats
              sådana åtgärder, bland annat för att vi redan efter krisen på
              90-talet införde finanspolitiska ramverk liknande dem som euroländerna
              kommer att införa via finanspakten. Förhoppningen är att den nya
              finanspakten med tydliga krav på nationell budgetlagstiftning
              för länderna i eurozonen ska minimera risken att Europa ännu en
              gång hamnar i ett svårt ekonomiskt läge.
            </seg>
            <seg n="e8ce5bf9">
              Man kan ställa sig frågan varför Sverige ska delta i finanspakten
              om vi redan har infört liknande regler. Det finns åtminstone fyra
              viktiga anledningar till att det är bra att Sverige deltar.
            </seg>
            <seg n="1815f258">
              För det första är Sverige starkt beroende av sin omvärld. 50
              procent av vår bruttonationalprodukt kommer från export. Trots
              våra starka offentliga finanser kan vi inte upprätta brandväggar
              mot kriser i Europa. Vi har ett starkt intresse av en europeisk
              återhämtning vilket vi menar att denna finanspakt kommer att bidra
              till.
            </seg>
            <seg n="6d293112">
              För det andra har vi viktiga erfarenheter från vårt eget arbete
              med att införa ett budgetramverk på 90-talet. Vi tror att vi kan
              bidra med nyttig kunskap i diskussionerna om och uppföljningen
              av finanspakten.
            </seg>
            <seg n="b09767fe">
              För det tredje får vi, genom att ansluta oss till finanspakten,
              sitta med vid eurotoppmötena både när finanspakt och andra angivna
              frågor diskuteras. Vårt inflytande i frågor som har stor betydelse
              för Europas framtid garanteras därmed.
            </seg>
            <seg n="fd966bf8">
              En fjärde mer övergripande anledning till att ett svenskt deltagande
              i finanspakten är att välkomna är att den svenska regeringen tror
              på Europasamarbetet. När det finns ett klart svenskt mervärde
              i ett gränsöverskridande samarbete inom EU vill vi inte stå vid
              sidan om.
            </seg>
            <seg n="07a6092a">
              Herr talman! Jag anser alltså att ett svenskt deltagande i finanspakten
              medför ett antal viktiga fördelar, men det är också viktigt att
              understryka vad finanspakten inte innebär. Finanspakten innebär
              inga som helst förpliktelser för icke euroländer som Sverige förrän
              vid ett eventuellt framtida euromedlemskap. Vi skulle dock, om
              vi ville, frivilligt kunna påta oss vissa delar av avtalet innan
              vi inför euron som valuta. Detta har dock aldrig varit aktuellt
              för svenskt vidkommande.
            </seg>
            <seg n="e8463c34">
              Det finns ingenting i finanspakten som påverkar Sveriges status
              när det gäller ett eventuellt eurointräde. Detta har varit och
              fortsätter att vara en fråga som helt och fullt avgörs av det
              svenska folket. Folkomröstningsresultatet från 2003 måste respekteras.
            </seg>
            <seg n="fd5e806e">
              Herr talman! Inför måndagens toppmöte träffade regeringen och
              Socialdemokraterna en överenskommelse om de villkor som ska gälla
              för svensk anslutning. Med gårdagens överenskommelse anser jag
              att de är uppfyllda. Finanspakten medför inte några rättsliga
              förpliktelser för Sverige, inte heller om finanspakten blir en
              del av EU:s fördrag. Finanspakten säkrar, genom särskilda skrivningar
              som förts in på svenskt initiativ, respekten för arbetsmarknadens
              parter och de nationella systemen. Villkoret att det svenska inflytandet
              ska garanteras var redan säkerställt i artikel 12.6 inför toppmötet,
              men har ytterligare stärkts i den nya paragrafen 12.3. Förutom
              deltagande åtminstone en gång om året i möten om finanspakten
              kommer Sverige att kunna delta i diskussioner som rör konkurrenskraft
              och grundläggande strukturer för eurosamarbetet. Regeringen anser
              därmed att Sverige kan ansluta sig till finanspakten.
            </seg>
            <seg n="8d578154">
              Herr talman! Som jag nämnde inledningsvis fördes också en annan
              diskussion vid toppmötet. Den handlade om vilka åtgärder Europa
              måste vidta för att på längre sikt öka sysselsättningen och höja
              tillväxten. Då krävs andra åtgärder än den kortsiktiga krishantering
              som nu genomförts. I fokus för denna diskussion stod tillväxtfrämjande
              åtgärder på tre områden. Det var åtgärder för att främja sysselsättningen,
              framför allt för ungdomar. Det var åtgärder för att fullfölja
              den inre marknaden, och det var åtgärder för att förbättra situationen
              för de små och medelstora företagen i unionen framför allt när
              det gäller tillgången till kapital.
            </seg>
            <seg n="e819d706">
              Diskussionen inleddes med en utförlig presentation av kommissionens
              ordförande José Manuel Barroso om läget i unionen på dessa tre
              områden och om vilka åtgärder som vidtas i dag. Den kan rekommenderas
              till läsning för intresserade på kommissionens hemsida. Därefter
              följde en bra diskussion som återspeglade olika medlemsländers
              erfarenheter och syn på vilka åtgärder som bör vidtas på såväl
              nationell som europeisk nivå. Denna diskussion ledde fram till
              ett uttalande av Europeiska rådets medlemmar. Det är ett uttalande
              som inte har samma rättsliga status som de vanliga slutsatserna
              som Europeiska rådet antar utan ska ses som politisk vägledning.
              Mot bakgrund av Socialdemokraternas ställningstagande i EU-nämnden
              inför toppmötet ställde sig Sverige inte bakom detta uttalande.
            </seg>
            <seg n="6a0b4a2c">
              Europeiska rådet kommer att vid vårtoppmötet den 1 mars återkomma
              i diskussionen om hur vi kan öka Europas tillväxt och sysselsättning.
            </seg>
            <seg n="d7c91160">
              Efter dessa ord är jag beredd att ta del av kammarens synpunkter
              och besvara dess frågor.
            </seg>
          </u>
          <note type="speaker" n="9a07f611">
            Anf. 2 MARIE GRANLUND (S):
          </note>
          <u who="marie_granlund_5f2947" xml:id="i-1cda0830fd4b58b5-0" n="4dc6b227">
            <seg n="7a3bf467">
              Herr talman! Tack, statsministern, för redogörelsen!
            </seg>
            <seg n="bc3dffb3">
              Ordning och reda i ekonomin är fundamentalt för vårt välfärdssamhälle.
              Det vet inte minst vi som var med och sanerade statsfinanserna
              i Sverige på 90-talet. Vi har därför stor förståelse för att euroländerna
              måste ta tag i sina problem. Dessutom är vi beroende av vad som
              händer i eurozonen.
            </seg>
            <seg n="3c5872a7">
              Man kan diskutera om pakten kommer att åtgärda problemen, om
              det är tillräckligt och om det är rätt åtgärder. Men att någonting
              måste göras är vi alldeles övertygade om. Bilden kompliceras av
              att Europa i dag domineras av högerregeringar som sätter åtstramningar,
              sänkta löner och andra kontraproduktiva åtgärder högst på dagordningen.
              Det kan inte Europeiska unionen råda bot på, men det är ett problem
              i sammanhanget.
            </seg>
            <seg n="25625695">
              Man kan diskutera om det finns någon anledning för Sverige som
              står utanför EMU att vara med i finanspakten. Det kan det finnas.
              Det finns skäl att vara med när andra länder diskuterar det som
              antagligen också kommer att beröra oss såsom inre marknad, konkurrenskraft
              och annat. Det finns skäl att vara med för att inte besluten redan
              ska vara fattade när frågorna kommer upp på de ordinarie mötena
              med Europeiska unionen.
            </seg>
            <seg n="f1783468">
              Det måste klargöras tydligt att detta inte innebär någon överlåtanderätt
              av vårt finanspolitiska ramverk. Det är Sveriges riksdag som beslutar
              om detta. Inflytandefrågorna måste garanteras och svenska kollektivavtal
              ska gälla i Sverige. Det är krav som vi har ställt på regeringen
              och regeringen har drivit dem. Nu ska vi analysera resultatet.
            </seg>
          </u>
          <note type="speaker" n="cdd6c241">
            Anf. 3 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-1" n="88936510">
            <seg n="9d5a2373">
              Herr talman! Finanspakten ska ses i ljuset av flera saker som
              Europeiska unionen har inrättat eller framarbetat på senare år,
              så kallad europeisk semester, stabilitets- och tillväxtpakt, Agenda
              2020, europluspakten. Det finns en lång rad namn på olika delar
              av EU-samarbetet som syftar till att stärka konkurrensförmåga,
              få bättre ordning i offentliga finanser, öka nyttjandegraden av
              EU:s fördelar när det gäller inre marknad och handel.
            </seg>
            <seg n="209a5cbf">
              Det är klart att det finns en utspridd uppfattning att detta
              totalt sett ska leda till ett bättre fungerande samarbete och
              ett bättre fungerande Europa, ett Europa som ser sysselsättningen
              växa och tillväxten återkomma. Man kan nog aldrig bedöma bara
              en enskild åtgärd utan att se helheten.
            </seg>
            <seg n="bdffd464">
              Jag tror att det är mycket viktigt att inte darra på manschetten
              när det gäller alternativet till vad som är budgetdisciplin. Det
              är nämligen att leva över sina tillgångar. Om det var sant och
              riktigt att komma bort från det för Sverige i mitten av 90-talet
              kan det inte vara fel för andra länder att göra samma sak nu.
              Det blir ett mycket konstigt sätt att resonera.
            </seg>
            <seg n="a01b83be">
              Låt mig också inskärpa en sak som har varit viktig för mig i
              min roll när jag representerar Sverige på Europeiska rådet och
              som handlar om rollen mellan regering och riksdag. Det fungerar
              så att vi förankrar våra svenska ställningstaganden genom att
              gå till riksdagens EU-nämnd. Där uttrycker vi vad som är vår ambition
              och inriktning, och riksdagens partier kan utifrån det stödja
              eller säga att man inte stöder detta. Ordföranden sammanfattar
              genom att höra om det finns ett stöd för den linje som regeringen
              företräder.
            </seg>
            <seg n="12910c4e">
              Jag satt själv i EU-nämnden i opposition på 90-talet, och jag
              har på det viset varit med och utfärdat mandat för Göran Persson.
              Nu ser det på motsvarande sätt omvänt ut i vissa fall när jag
              ska representera Sverige.
            </seg>
            <seg n="e9ee781e">
              Men det är viktigt att komma ihåg att när mandatet är formulerat
              är det detta som jag agerar på. Det är inte så att vi i efterhand
              bestämmer om vi vill ändra oss eller göra om. När 27 länder har
              kommit överens gäller inte längre mandatet. Det är oerhört viktigt
              för mig att vi är tydliga med hur relationen mellan Sveriges riksdag
              och det uppdrag som jag har här ser ut. Jag respekterar EU-nämnden.
              När EU-nämnden har gett mig mandatet är det detta som gäller.
            </seg>
          </u>
          <note type="speaker" n="34fc31e8">
            Anf. 4 MARIE GRANLUND (S):
          </note>
          <u who="marie_granlund_5f2947" xml:id="i-1cda0830fd4b58b5-1" n="4dc6b227">
            <seg n="3c8bd084">
              Herr talman! Jag skulle vilja återkoppla till det tillväxtpapper
              som statsministern nämnde och som Sverige valde att ställa sig
              utanför. Jag har två frågor.
            </seg>
            <seg n="bf273b36">
              Den första frågan är: Delar statsministern de slutsatser som
              fanns i detta papper om bland annat sociala avgifter, det vill
              säga att om man sänker dem minskar arbetslösheten och tillväxt
              skapas?
            </seg>
            <seg n="736106c8">
              Den andra frågan är: Varför valde statsministern att helt ställa
              sig utanför? Det hade väl varit rimligt att säga att man inte
              hade mandat? Det hade varit helt riktigt på den första punkten.
              Däremot hade statsministern mandat på de andra punkterna. Därför
              skulle jag verkligen vilja höra hur statsministern tänkte och
              tänker framöver.
            </seg>
          </u>
          <note type="speaker" n="6e34d0cb">
            Anf. 5 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-2" n="88936510">
            <seg n="d70e6ae6">
              Herr talman! Det är precis detta som det handlar om. Hos EU-nämnden
              hämtar jag ett mandat för ett svenskt agerande. Det var därför
              som jag var noggrann med att säga att avsikten med finanspakten
              är att den ska få legal verkan, inte för Sverige men för eurozonens
              länder. Det står också skrivningar om att detta också ska flyttas
              in i de traktat som ligger till grund för EU-samarbetet. Det ska
              ses som något tyngre och något avvikande för denna grad av statement.
              Vi har nästan vid varje toppmöte statements som inte på samma
              sätt har legal verkan. Men det är klart att det ändå skrivs saker
              i dessa statements som vi vill kunna ställa oss bakom eller inte.
            </seg>
            <seg n="9fcc799e">
              Marie Granlund frågar om regeringen tror på tekniken att rikta
              sig till grupper som står långt från arbetsmarknaden genom att
              göra särskilt riktade insatser, bland annat i form av att säkerställa
              att kostnaderna blir lägre för att anställa. Ja, det är en kärna
              i arbetslinjen som vi driver här i Sverige.
            </seg>
            <seg n="1e2eb878">
              Jag har respekt för att Socialdemokraterna inte tror på den.
              De har en annan inriktning på sin politik. Det är väl bekant.
              Men jag tror absolut att man genom att halvera arbetsgivaravgifterna
              för att anställa ungdomar under 26 år, genom att sänka arbetsgivaravgifterna
              för att anställa äldre och genom att sänka arbetsgivaravgifterna
              för dem som långvarigt har varit utanför arbetsmarknaden drar
              ned kostnaderna samtidigt som man garanterar avtalsenliga löner.
              På det sättet kan man få fler som annars har svårt att hävda sig
              i konkurrensen att komma i fråga för arbete.
            </seg>
            <seg n="6334e8fe">
              Det är klart att jag i grunden tycker att det är bra när Europa
              pekar ut detta som en arbetsriktig metod och att hela Europa borde
              arbeta med detta för ögonen, det vill säga titta på och till och
              med genomföra det som vi har gjort i Sverige. Men jag måste hämta
              mitt mandat från EU-nämnden, och Socialdemokraterna sade i dessa
              delar att de inte ville ha dessa texter kvar.
            </seg>
            <seg n="aaa50ab0">
              Vi förde fram en del av dessa synpunkter, som vi gör i förberedande
              möten. Men då var synpunkten att om vi stryker allt detta finns
              det inte någon substans kvar i papperet. Vi delade denna uppfattning
              och konstaterade att vi inte har en parlamentarisk majoritet i
              den delen för att skriva in ett stöd för vad som i realiteten
              är en fin och bra beskrivning av den svenska arbetslinjen. Därför
              valde vi att inte ställa oss bakom papperet.
            </seg>
          </u>
          <note type="speaker" n="8e7a3a79">
            Anf. 6 GUSTAV BLIX (M):
          </note>
          <u who="gustav_blix_23de59" xml:id="i-0fc4ceb0a63276b3-0" n="8e6d0eb3">
            <seg n="2fc85f2a">
              Herr talman! Jag tackar statsministern för informationen.
            </seg>
            <seg n="7b0b0a8d">
              Låt mig inledningsvis gratulera regeringen och inte minst alla
              skickliga medarbetare till en mycket väl genomförd förhandling.
              Det är oerhört glädjande och bra att villkor nu är på plats som
              gör att Sverige både kan ansluta sig till pakten och kan få ett
              inflytande vid bordet men ändå inte vara rättsligt bundet av detta
              utan fortfarande ha nationell frihet att agera som man själv vill
              eftersom Sverige är ett land som står utanför eurosamarbetet.
            </seg>
            <seg n="d537bc8c">
              Sveriges ekonomi påverkas dock oerhört kraftigt av vad som händer
              i Europa. De utmaningar som finns går långt bortom vad vi har
              löst nu med finanspakten på plats, även om den kan vara ett viktigt
              steg på vägen. Den stora utmaningen är att det nu finns över 24
              miljoner arbetslösa i Europeiska unionen. Det är den utmaningen
              som vi nu måste ta tag i.
            </seg>
            <seg n="f35329b6">
              Man kan titta på den svenska erfarenheten från 90-talskrisen.
              Som statsministern sade var budgetkonsolidering en del av det
              som vi gjorde. Det är avgörande för att få en trovärdighet på
              plats. Men vi genomförde också viktiga reformer för öppenhet där
              medlemskapet i Europeiska unionen var en av dessa viktiga reformer.
            </seg>
            <seg n="52634da1">
              Nu ser vi hur länder som kanske har de största problemen också
              är de länder som har genomfört minst reformer, inte bara på nationell
              nivå, där det brister, utan också i fråga om att implementera
              det som vi har kommit överens om i Europa. Tittar vi på internationella
              jämförelser ser vi att länder som Sverige och Nederländerna som
              har klarat sig ganska bra i krisen ofta ligger på plats 1520 på
              en rankning när man jämför till exempel öppenhet, medan länder
              som Italien och Grekland ligger på ungefär plats 100. Det är klart
              att det där finns otroligt mycket att göra. Det skulle också innebära
              en verklig stimulans som ligger bortom att låna nya pengar och
              bygga upp nya skuldberg. Det tror jag är oerhört viktigt för att
              få fart på Europa igen.
            </seg>
            <seg n="3e087d44">
              Genom egna insatser men också gemensamma krafttag för en europeisk
              öppenhet och ökad konkurrenskraft tror vi att mycket kan göras.
              Statsministern har nu varit med i diskussionen här om tillväxtfrågorna
              och annat, och vi är på väg mot nästa toppmöte. Min fråga är:
              Hur bedömer statsministern läget i de fortsatta förhandlingarna
              med att få reformer på plats i Europa?
            </seg>
          </u>
          <note type="speaker" n="14c8a598">
            Anf. 7 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-3" n="88936510">
            <seg n="020b9661">
              Herr talman! Som Gustav Blix beskriver det kan också sägas ligga
              i vad Marie Granlund tidigare sade handlar det inte bara om att
              inrätta en finanspakt. Sedan gäller det hur man använder den och
              hur man använder andra liknande åtgärder som finns i Europeiska
              unionen.
            </seg>
            <seg n="669bccfe">
              Det är en återkommande svensk synpunkt att om alla bara åkte
              hem och gjorde det som vi har sagt i alla förpliktelser, statements
              och överenskommelser skulle Europa se annorlunda ut och vara mer
              konkurrenskraftigt. Det brister oerhört mycket när det gäller
              genomförande.
            </seg>
            <seg n="1746537c">
              Det utlovades fyra friheter på det sena 50-talet i Europa. De
              är fortfarande inte fullt ut på plats. Detta tynger naturligtvis
              en hel del av förutsättningarna för Europa att kunna klara konkurrensen
              mot de delar av världsekonomin där det växer mer än i Europa,
              som i Latinamerika och i Asien framför allt.
            </seg>
            <seg n="f1315997">
              Samtidigt ska vi notera att det på senare tid har skett en del
              förändringar i Europa. Vi har ett skifte i Italien där man åtminstone
              talar om att gå tydligare fram med reformer. Vi har haft maktskifte
              i Spanien och Portugal. Båda länderna har ersatts med regeringar
              som nu presenterar reformprogram som är mer ambitiösa. Jag tycker
              att det är viktigt att politiska ledare börjar säga till sina
              befolkningar att de har problem som de själva måste göra något
              åt. Tidigare har det ibland funnits en tendens att säga att man
              egentligen inte har några problem och att de som hävdar det beskriver
              landet felaktigt. Flera länder visar alltså förhöjt reformtempo.
              Irland kan också nämnas som ytterligare ett land.
            </seg>
            <seg n="966bcb83">
              Vår erfarenhet, och inte bara vår, är att ju mer av reformer
              som ökar öppenheten och ser till att utbildningssystem blir bättre
              och att konkurrenskraften förstärks, desto snabbare svarar ekonomin,
              det vill säga: Reformer lönar sig väldigt väl för de länder och
              befolkningar som har orken och kraften att genomföra dem. Det
              är ett exempel som Sverige gärna vill vara med och sätta och diskutera
              och som det också finns andra som bidrar till.
            </seg>
          </u>
          <note type="speaker" n="26843d55">
            Anf. 8 PER BOLUND (MP):
          </note>
          <u who="per_bolund_4dcd65" xml:id="i-fe6e780247bd6318-0" n="9f7f387a">
            <seg n="8a55d56e">
              Herr talman! I september 2003, för snart ett decennium sedan,
              röstade svenska folket med bred marginal igenom ett nej till euron
              för Sverige. När man nu ser vilka partier här i kammaren som ställer
              sig bakom europakten är det lätt att konstatera att de partier
              som då ansträngde sig för att Sverige skulle gå med i euron är
              de partier som nu ställer sig bakom och stöder europakten. Gillar
              man euron gillar man också europakten.
            </seg>
            <seg n="7ec44a68">
              Sveriges krav i förhandlingarna har väldigt mycket framstått
              som att det är att vara med på euroländernas möten, att påverka
              hur europrojekt utvecklas och att engagera sig mer i eurozonens
              arbete.
            </seg>
            <seg n="3b4eea75">
              Europakten i stort går ut på att europrojektet fördjupas och
              går in i en ännu större överstatlighet. I det läget ser vi i Miljöpartiet
              att det är viktigare än någonsin att Sverige respekterar svenska
              folkets nej och ser till att få ett formellt undantag från euron
              på samma sätt som vårt grannland Danmark och också Storbritannien
              har fått. Annars är det tydligt att Sverige är bundet av EU-fördraget
              som detta är skrivet, att vi ska gå med i euron mot folkets vilja.
            </seg>
            <seg n="d1b2fce8">
              Jag konstaterar att statsministern i sitt anförande uttryckte:
              innan Sverige går med i euron. För mig låter det som att statsministern
              också ställer sig bakom att det är en tidsfråga snarare än någonting
              annat när Sverige ska vara ett euroland.
            </seg>
            <seg n="93c69f2c">
              Som vi ser det innebär Sveriges ja utan ett sådant här formellt
              undantag att vi närmar oss eurosamarbetet ett närmande som jag
              inte tror har stöd hos svenska folket.
            </seg>
            <seg n="d4d4a58f">
              Min fråga till statsministern är därför: När ska svenska folkets
              ställningstagande i folkomröstningen i praktiken genomföras genom
              att Sverige får ett formellt undantag från eurosamarbetet?
            </seg>
          </u>
          <note type="speaker" n="e8aaeed8">
            Anf. 9 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-4" n="88936510">
            <seg n="49362877">
              Herr talman! Vi kallar det för finanspakt därför att det handlar
              om budgetdisciplin. Det kan också finnas ett skäl till att en
              del andra kallar det för europakt, men sådan är politiken; vi
              använder de ord som passar de egna syftena.
            </seg>
            <seg n="2d3f692a">
              Denna finanspakt syftar till att vi ska få en bättre budgethållning
              i eurozonens länder det har rättslig verkan bara där, inte någon
              annanstans. Sverige kommer inte att påverkas i den delen av detta.
            </seg>
            <seg n="12afdcae">
              Ånyo är det så att skrivningarna beskriver att Sverige är ett
              land som inte har euron som valuta. Det hänvisas också till de
              artiklar som dateras till 1990-talet och där Sverige konstaterades
              vara ett land med på det sättet ett undantag. Vi har själva efter
              folkomröstningsbeslutet deklarerat att vi inte avser att ha euron
              som valuta.
            </seg>
            <seg n="0a825c5b">
              Det konstateras ännu en gång att Sverige på det sättet tillhör
              länder med ett undantag. Det är vi själva som styr om vi vill
              ändra på det. Därmed har vi det i våra egna händer i framtiden.
              Det är det jag menar. Jag nämnde detta i min inledning. Alla mina
              ord betyder på det sättet någonting. Jag var rätt tydlig med att
              vi visar respekt för folkomröstningsresultatet, att inget ändras
              med mindre än att svenska folket ändrar sig. Det menar jag snarare
              har tydliggjorts via de diskussioner vi fört här.
            </seg>
            <seg n="e7e989e0">
              Varför då inte ett formellt undantag som det Storbritannien och
              Danmark har? Ja, vi menar att vi uppnår den respekt vi vill ha
              för folkomröstningsresultatet redan som det nu står skrivet. Det
              har sin speciella förhistoria att nämnda länder har de här undantagen.
              Dessa är dessutom fördragsbundna, det vill säga ratificerade som
              undantag i 27 medlemsländer.
            </seg>
            <seg n="8c86c09a">
              Det skulle också krävas om Sverige skulle ha ett liknande undantag.
              Det är en mycket komplicerad process, och det tar mycket lång
              tid och framkallar också andra typer av fördragsförändringsförslag
              för att, menar jag, i realiteten inte åstadkomma någonting, det
              vill säga: Respekten för den svenska folkomröstningen finns redan.
              Det syns redan i dokumenten och förstärks ännu en gång med de
              texter som nu ligger på riksdagens bord.
            </seg>
          </u>
          <note type="speaker" n="1fa4cd72">
            Anf. 10 PER BOLUND (MP):
          </note>
          <u who="per_bolund_4dcd65" xml:id="i-fe6e780247bd6318-1" n="9f7f387a">
            <seg n="8ffcf19e">
              Herr talman! Det här är inte en fråga om budgetdisciplin. Sverige
              har tydligt visat att vi även utanför euron och utan europakten
              kunnat visa på en stor budgetdisciplin och kunnat hålla sunda
              statsfinanser. Det finanspolitiska ramverket är grunden för det.
              Det ställer sig Miljöpartiet bakom, och det tycker vi ska värnas.
            </seg>
            <seg n="d37f407e">
              Däremot är det tydligt för oss att Sveriges ställning utanför
              euron varit väldigt gynnsam. Vi har tjänat på att svenska folket
              gjorde ett klokt val och sade nej till euron. Det är mycket viktigt
              för oss att man fortsätter att värna det ställningstagandet och
              att vi inte smygvägen förs in i euron.
            </seg>
            <seg n="a7b889c4">
              Mig veterligt är Sverige det enda landet utanför euron som haft
              en folkomröstning där det tydligt har tagits ställning för att
              vi inte ska röra oss in mot eurosamarbetet. Det särskiljer Sverige
              från andra länder som står utanför euron men som långsamt är på
              väg in. Jag tycker att det är viktigt att vi manifesterar detta
              genom att gentemot euroländerna vara tydliga om att vi faktiskt
              behöver ha ett formellt undantag på villkor liknande Danmarks
              och Storbritanniens.
            </seg>
            <seg n="b09e7797">
              Utan det kan vi konstatera att de fördrag som finns binder Sverige
              vid ett eurosamarbete. Min följdfråga är därför varför det inte
              är en god idé att precis som Danmark och Storbritannien ha ett
              formellt undantag för Sverige och respektera folkomröstningen.
            </seg>
          </u>
          <note type="speaker" n="1b2d814b">
            Anf. 11 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-5" n="88936510">
            <seg n="e51457f0">
              Herr talman! Det enkla svaret är att det inte behövs eftersom
              det ställningstagande Sverige har ändå respekteras. Det syns också
              i ställningstagandena här.
            </seg>
            <seg n="5acbe89e">
              Får jag också påpeka att Danmark här har en intressant ställning.
              Man har så att säga ett fördragsbundet utanförskap i förhållande
              till euron. Men den danska statsministern som sitter i en regering
              som är rödgrön meddelade sin avsikt att frivilligt ta på sig en
              del av de budgetåtaganden som nu skrivs in i det här traktatet.
              Hon tänker alltså föra Danmark längre in i samarbetet trots sitt
              fördragsbundna utanförskap av det slag som Miljöpartiet nu talar
              för. Jag vill bara understryka hur den svenska balansen här ser
              ut. Vi avser inte att göra det.
            </seg>
            <seg n="4379c643">
              Jag är glad över Miljöpartiets stöd för det finanspolitiska ramverket.
              Men man bör komma ihåg att det är det som är kärnan i det som
              nu 17 euroländer ska leva efter.
            </seg>
            <seg n="ce13c859">
              Vi har ett ramverk som säger att vi ska ha balans eller till
              och med 1 procents överskott över en konjunkturcykel. Här talas
              nu om en likartad konstruktion med balans eller åtminstone krav
              på att det inte får vara ett mer djupgående strukturellt underskott
              än ½ procent av bnp över en konjunkturcykel, det vill säga precis
              samma typ av tänkande och konstruktion.
            </seg>
            <seg n="cb7940ba">
              Det är vad kärnan här handlar om, och det är det som kommer att
              få en styrande och legal verkan allt för att få en bättre ordning
              i statsfinanserna i de 17 länderna i eurozonen, möjligen också
              i Danmark om Danmark underkastar sig åtminstone delar av detta
              regelverk.
            </seg>
            <seg n="0b4c4610">
              Svaret, Per Bolund, är att vi ska kräva svenskt inflytande eller
              förändringar när vi menar att någonting viktigt verkligen står
              på spel som vi inte redan har garanterat. Jag menar att vi redan
              har säkerställt att en respekt finns för det svenska folkomröstningsresultatet.
              Vi svenska folket bestämmer själva över huruvida vi i framtiden
              ska gå in i euron eller inte.
            </seg>
          </u>
          <note type="speaker" n="27022c0d">
            Anf. 12 CARL B HAMILTON (FP):
          </note>
          <u who="carl_b_hamilton_cb6e47" xml:id="i-d0967b2d297baa52-0" n="1cda19da">
            <seg n="b60a0afd">
              Herr talman! Jag och Folkpartiet välkomnar finanspakten och att
              Sverige är med där. Men jag tycker att det är viktigt att poängtera
              att det här är bra framför allt för de länder i Europeiska unionen
              som har problem med stora skulder och stora underskott i det korta
              perspektivet.
            </seg>
            <seg n="a6ca48ec">
              Man ska lägga märke till att när länder som har dessa egenskaper
              går med binder de sig självklart för åtgärder som ska minska skulder
              och underskott, vilket i sin tur har en expansiv effekt det är
              inte bara fråga om åtstramningar genom att räntorna då hålls nere.
              Det är naturligtvis ett av skälen till att den danska rödgröna
              regeringen har gjort de åtaganden som statsministern nyss nämnt.
            </seg>
            <seg n="754a76ed">
              Som ordförande i EU-nämnden tycker jag att det är alldeles klart
              att det resultat vi har från det här toppmötet helt ligger inom
              mandatet. Det är kristallklart, och det behövs ingen längre analys.
            </seg>
            <seg n="c56831f3">
              Toppmötet var upplagt så att man hade åtgärder som siktades in
              på underskott och skulder. Men man vill ju också ha ett mer positivt
              budskap om hur Europa ska sättas i arbete, hur vi ska få tillväxt
              och vilka positiva krafter som ska finnas. Då fanns det här uttalandet.
              Jag tycker att det är väldigt tråkigt att Sverige inte kunde ansluta
              sig till det och att Socialdemokraterna gick emot. Det handlar
              trots allt om ökad sysselsättning, fler jobb, högre tillväxt och
              högre inkomster. Det blev en obalans i det svenska agerandet här,
              men det var inte regeringens fel.
            </seg>
            <seg n="e826402a">
              Avtalet är mellanstatligt och ska beslutas i Sveriges riksdag.
              Jag skulle gärna från statsministern vilja höra lite närmare om
              den fortsatta processen i Sverige.
            </seg>
          </u>
          <note type="speaker" n="a4627828">
            Anf. 13 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-6" n="88936510">
            <seg n="acbad1c7">
              Herr talman! Det är korrekt. Jag hade mandat från EU-nämnden
              i december att välja en fördragsmässig förändringsväg för att
              åstadkomma en finanspakt. Det blev därefter inte möjligt eftersom
              Storbritannien veterade mot det under våra förhandlingar i december.
            </seg>
            <seg n="cb109331">
              Det vi nu alltså diskuterar är ett mellanstatligt avtal som det
              i skrivande stund, som man brukar säga, ser ut som att 25 länder
              kommer att gå in i. Det är de 17 eurozonsländerna och 8 av de
              länder som inte har euro som valuta. Storbritannien står fortsatt
              utanför, och det finns en likartad reservation från Tjeckien.
              Man hänvisar till ett behov av att diskutera ratificeringsproblem
              och ratificeringsturer i Tjeckien innan man slutgiltigt kan fälla
              dom.
            </seg>
            <seg n="c8ee2ba6">
              Det är nu tänkt att detta ska kunna skrivas under vid kommande
              toppmöte. Därefter måste det för att kunna träda i funktion tas
              beslut i riksdagar, alltså ratificeras, runt om i Europa. Regeringen
              räknar med att till hösten lägga en proposition på riksdagens
              bord för att på det sättet söka stöd för detta. Det finns också
              skrivningar där kommer Sverige inte att påverka om att tolv länder
              också måste ratificera inom eurozonen innan reglerna i sig själva
              träder i kraft.
            </seg>
            <seg n="0d1ab4a9">
              Finanspakten kommer alltså inte att träda i funktion med mindre
              än att tolv länder med euron som valuta ställer sig bakom detta
              i nationella parlament. Vi får dock förutse att det kommer att
              gå. Till hösten kommer alltså detta på riksdagens bord.
            </seg>
          </u>
          <note type="speaker" n="04a0f26f">
            Anf. 14 CARL B HAMILTON (FP):
          </note>
          <u who="carl_b_hamilton_cb6e47" xml:id="i-d0967b2d297baa52-1" n="1cda19da">
            <seg n="098ab906">
              Herr talman! Det finns en del punkter i denna pakt som i texten
              fortfarande behöver vidareutvecklas. Ser statsministern att det
              kommer att vara fortsatta förhandlingar om precisering och definition
              av innebörden? Jag tänker till exempel på sådant som begreppet
              strukturellt budgetunderskott, som ju spelar en central roll här.
              Det är lätt att säga i det nationalekonomiska seminarierummet,
              men när man kommer ut på ett finansdepartement eller andra ställen
              i verkligheten har det visat sig vara ett ganska knepigt begrepp.
            </seg>
            <seg n="f162c970">
              Hur ser statsministern på det fortsatta arbetet med att fylla
              denna text med ett konkret operativt innehåll?
            </seg>
          </u>
          <note type="speaker" n="94229aeb">
            Anf. 15 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-7" n="88936510">
            <seg n="3031c49c">
              Herr talman! Ordningen är den att reglerna ska gälla för 17 länder
              samt den som därutöver möjligen frivilligt underkastar sig dem.
              Den diskussion Carl B Hamilton nu kommer in på berör alltså inte
              Sverige, eftersom detta inte kommer att få en rättslig verkan
              för oss.
            </seg>
            <seg n="dd7c446d">
              Det är ändå en intressant fråga. Jag har nämligen sett att flera
              har refererat till att det finns regler för hur stort budgetunderskottet
              får bli, och så hänvisas det till den halva procenten. Det som
              står är dock, som sagt, strukturellt budgetunderskott. Skillnaden
              är ju att man därmed försöker ta bort konjunktureffekter. Man
              kan alltså i realiteten ha ett större budgetunderskott kortvarigt,
              om det anses kopplat till konjunkturen. Det man dock inte får
              ha är mer långvariga underskott som så att säga finns där även
              när tiderna är bättre eller när ekonomin borde vara i balans.
            </seg>
            <seg n="058461ed">
              Jag delar helt uppfattningen att man kan diskutera vad som är
              konjunkturellt och vad som är strukturellt väldigt länge. Det
              tror jag inte att man kommer att reda ut i behandlingen av dessa
              texter. Det var faktiskt inte heller föremål för långa diskussioner
              vid detta toppmöte. Jag tror att texterna i den delen kommer att
              stå som de ser ut. I tillämpningsdiskussionerna, när länder sedan
              kommer att underkastas kritik för att de har haft stora underskott,
              kommer däremot precis denna diskussion att komma. Då kommer länderna
              att hävda att det är mer konjunkturellt kopplat än bara strukturellt.
              Det kommer vi att få höra mer om framöver.
            </seg>
          </u>
          <note type="speaker" n="48a196ee">
            Anf. 16 FREDRICK FEDERLEY (C):
          </note>
          <u who="fredrick_federley_cf8c3f" xml:id="i-120697a6b4e6e905-0" n="e5960ec0">
            <seg n="ea092cdf">
              Herr talman! Tack för redogörelsen, statsministern!
            </seg>
            <seg n="497ef35b">
              I ett inlägg här från golvet tidigare under sammanträdet sades
              att det bara är europositiva partier som har ställt sig bakom
              det som kallas europakten. Vi i Centerpartiet vill dock kalla
              den budgetpakten eftersom vi fortsatt, herr talman, har vår kritiska
              hållning till euron som valuta. Vi tycker att vi har sett att
              mycket av det vi hade som farhågor inför folkomröstningen 2003
              de facto har kommit att besannas. Det visar att det finns en hel
              del grundläggande ekonomiskt, strukturellt arbete i Europa som
              behöver hanteras innan det över huvud taget är aktuellt för Sverige
              och Centerpartiet att ställa sig bakom ett fullvärdigt euromedlemskap.
            </seg>
            <seg n="bb7531c3">
              Det finns dock också för Centerpartiet en naturlig politisk linje
              i att ställa sig bakom denna budgetpakt. Vi ser stora likheter,
              precis som statsministern själv sade, mellan hur vi i Sverige
              hanterar vår budget och det samarbete vi hade med Socialdemokraterna
              på 90-talet där vi skapade det grundläggande ramverk som vi fortfarande
              arbetar efter. Det vore Centerpartiet väldigt främmande att ställa
              sig utanför ett förtroendeskapande arbete som gör att vi kan börja
              lita på varandra.
            </seg>
            <seg n="5ab793e8">
              Om vi ska dra oss till minnes hur finanskrisen började: Det var
              i finanssektorn, med att banker var vidlyftiga och inte hade täckning
              för vad de sade att de hade. Det visade sig att bankerna sedermera
              inte kom att lita på varandra.
            </seg>
            <seg n="effc173b">
              Samma utveckling har vi sedan kommit att se mellan stater i Europa
              i dag. Är det så att länder inte kan känna förtroende för att
              man har täckning för det man visar varandra leder det till en
              situation av stagnation i hela den europeiska utvecklingen. Därför
              ställer vi oss helhjärtat bakom detta. Vi kan också se att det
              framöver kan komma att behöva göras mer, eftersom vi ser att det
              regelverk vi har i Sverige är tydligare, kraftfullare och har
              tjänat Sverige väl.
            </seg>
            <seg n="ab00d389">
              Min fråga till statsministern blir: Hur kommer man från rådets
              sida framöver att arbeta med uppföljning av det som nu har diskuterats
              så att vi kan se till att vi får en ordentlig efterlevnad av de
              fina ord som finns på papper och som är ett bra första steg på
              vägen?
            </seg>
          </u>
          <note type="speaker" n="32c52258">
            Anf. 17 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-8" n="88936510">
            <seg n="379d1d38">
              Herr talman! Det är därför jag också nämner hur Europa i ett
              ganska högt tempo inte minst på senare år har instiftat en lång
              rad samarbetsformer som har fått olika namn och som i realiteten
              syftar till ungefär samma sak bättre budgetdisciplin, ökad konkurrenskraft
              och säkerställande av att olika saker som har utlovats också genomförs.
              Det finns en växande frustration över att länder som är problemtyngda
              helt enkelt saknar genomförandekraft i stora delar av det man
              har fått höra eller blivit tillskriven sedan länge.
            </seg>
            <seg n="bdaf8efb">
              Detta syns också i budgetpakter, finanspakter eller vad man ska
              kalla det fiscal compact har varit det engelska begreppet; sedan
              får man hitta sin översättning på detta. I grunden jobbar man
              med siffror vi känner igen från den så kallade stabilitets- och
              tillväxtpakten, som tillkom redan på 90-talet men som inte har
              realiserats eller efterlevts av vare sig små eller stora ekonomier
              när prövningens dagar har kommit.
            </seg>
            <seg n="830319c1">
              Vi ser att man nu försöker säga att dessa regler ska gälla, fast
              det ska bli ännu striktare. Man ska föra in detta i nationell
              lagstiftning, och man ska till och med kunna föra varandra till
              domstol för att säkerställa att detta gjorts och att åtagandena
              följs. Det är naturligtvis ett sätt att säga att vi nu tänker
              gå hårdare fram mot länder som med dålig budgetdisciplin skapar
              finansiell oro för sina grannar. Det är nämligen det som är skälet
              till att detta spelar roll.
            </seg>
            <seg n="4f16d5cd">
              Kommer det att lyckas bättre den här gången? Ja, jag tror att
              beslutsamheten och allvarsamheten är mycket större nu. Det är
              ett skuldtyngt och problemtyngt Europa som måste göra detta och
              mycket annat för att ta sig ur sina problem. Det leder också till
              diskussioner om att vi har ett ökat tryck och att det blir reaktioner
              i länder som tycker att de blir alltmer påskrivna saker utifrån
              som de borde göra. Vi ska inte underskatta att det naturligtvis
              också skapar spänningar.
            </seg>
            <seg n="6ac7b2c3">
              Jag är övertygad om att detta kommer att bli mer av styrande
              verkan när det används än vad vi har sett tidigare, och jag tror
              i grunden att det är bra. Jag tror att detta tillsammans med de
              konkurrensskapande åtgärderna att öppna upp marknader och liknande
              kommer att föra tillbaka Europa till en starkare ekonomisk ställning
              och ge bättre förutsättningar för välfärd och jobb.
            </seg>
          </u>
          <note type="speaker" n="36421f0e">
            Anf. 18 FREDRICK FEDERLEY (C):
          </note>
          <u who="fredrick_federley_cf8c3f" xml:id="i-120697a6b4e6e905-1" n="e5960ec0">
            <seg n="9a2a1364">
              Herr talman! Tack för svaret, statsministern! Det är samtidigt
              en svår situation vi befinner oss i, för ju mer krisartat det
              blir i en del länder desto större risk finns det för ett förhastat
              agerande. Det är därför jag tycker att budgetpakten bygger på
              bra grundläggande principer som innebär att vi alla ska arbeta
              efter samma regelverk.
            </seg>
            <seg n="f8367ebf">
              Samtidigt gäller det att vi inte förhastar oss till att göra
              saker som Europeiska unionen inte ska arbeta med. Centerpartiet
              värnar samarbetet och tycker att regeringen har en mycket klok
              hållning när den säger att man ska befinna sig i hjärtat av det
              europeiska samarbetet. Det får dock inte övergå i en iver där
              Europeiska unionen påtar sig att i detalj reglera hur enskilda
              medlemsländer sköter sin ekonomi.
            </seg>
            <seg n="9dc7015d">
              Det finns en del skrivningar eller uttalanden som går i den riktningen
              som blir för detaljstyrda och som Sverige nu inte ställer sig
              bakom, samtidigt som uttalandena innehåller en del andra saker
              som är klara och tydliga markeringar om gemensamma spelregler
              som grund. Det gäller alltså att hitta balansen. Jag har fullt
              förtroende för att statsministern och regeringen klarar denna
              hantering.
            </seg>
          </u>
          <note type="speaker" n="aef7de10">
            Anf. 19 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-9" n="88936510">
            <seg n="a8d3ce38">
              Herr talman! Detta är ett mycket levande perspektiv på i princip
              varje möte inom EU. Det handlar om att rätt ringa in dels vad
              som är problem, dels vad som är rätt nivå för att i politiken
              eller på annat sätt möta problemet. Väldigt ofta är det så att
              den som ivrigast hävdar sig se problemet också anser sig sitta
              med hela lösningen. Då blir ibland vår kritik: Ja, du ser möjligen
              problemet, men vi tycker inte att du är rätt person, instans eller
              institution att stå för svaret.
            </seg>
            <seg n="ef28b78f">
              Detta är en diskussion vi kommer att återkomma till väldigt ofta.
              Hur gränsdragningarna ska se ut syns absolut i texterna här också.
              Vi markerar att vi tycker att det är ett stort värde att finans-
              och skattepolitiken förblir ett nationellt suveränitetsområde
              i ett Europa där det finns de som ropar på att det ska bli mer
              av EU-kontrollerat och styrt av gemensamt beslutsfattande, för
              att nämna ett exempel.
            </seg>
            <seg n="934f1525">
              Jag håller med om att det fanns exempel på alltför detaljerade
              beskrivningar i uttalandet som Sverige inte står bakom, men ni
              kan också notera att en del av dem faktiskt togs bort. Det är
              också synpunkter som kommer från andra länder att det är för långtgående.
              Det fanns någon månadsgräns som var angiven till fyra. Så ser
              det inte ut nu i det slutgiltiga uttalandet. Det är alltså inte
              bara i Sverige som den diskussionen förs, och det är väl bra.
            </seg>
          </u>
          <note type="speaker" n="0c132b03">
            Anf. 20 LARS OHLY (V):
          </note>
          <u who="lars_ohly_517dae" xml:id="i-9980d7e593d37089-0" n="0ce80714">
            <seg n="9eca6a0d">
              Herr talman! De skäl som statsministern angav för att Sverige
              bör vara med i europakten handlar om att vi är beroende av omvärlden,
              att vi har viktiga erfarenheter, att vi får sitta med vid något
              toppmöte ibland och att regeringen är positiv till EU-samarbetet.
              Inget av detta svarar egentligen på den viktigaste frågan: Är
              europakten bra eller dålig?
            </seg>
            <seg n="866703d6">
              Den här pakten, som regeringen vill föra in oss i och som Socialdemokraterna
              och Miljöpartiet har öppnat för att vara med i, innebär ytterligare
              nedskärningar, risk för recession, minskad demokrati och ökad
              centralstyrning. Det är innebörden i europakten. Något annat går
              inte att läsa ut. Här ska man skära ned för att klara krisen.
              Här ska fattiga människor betala priset för en misslyckad ekonomisk
              politik.
            </seg>
            <seg n="68f651e5">
              Vi i Sverige brukar berömma oss för att vi har klarat oss bra,
              och det är sant. Men det är inte vare sig tidigare regeringars
              eller nuvarande regerings förtjänster, utan det är framför allt
              det svenska folkets som röstade nej till euromedlemskap 2003.
            </seg>
            <seg n="b97bd62b">
              Statsministern borde tacka detta svenska folk i stället för att
              nu strunta i folkomröstningen och gå i den riktning som svenska
              folket då sade nej till, för det är innebörden av europakten.
              Det är precis den diskussion som vi hade 2003 som nu följer igen.
              Det är precis samma argument som framförs: Vi ska påverka, vi
              är beroende av vår omvärld, vi har viktigare erfarenheter och
              vi får sitta med. Men den avgörande frågan är: Är detta rätt eller
              fel väg att gå?
            </seg>
            <seg n="0ad50e35">
              Jag menar att regeringen har en argumentation som är mer negativ
              än positiv. Ni talar om vad vi inte kommer att behöva följa. Sverige
              kommer inte att vara förpliktat att följa regelverken. Det kommer
              inte att bli några försämringar av arbetsrätten.
            </seg>
            <seg n="277ec58a">
              Det här är en dålig argumentation. Och det tror jag att statsministern
              inser, därför att det egentligen inte finns några bra skäl att
              argumentera för ökad centralstyrning, minskad demokrati och ökade
              nedskärningar.
            </seg>
          </u>
          <note type="speaker" n="73191cd3">
            Anf. 21 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-10" n="88936510">
            <seg n="624dfe07">
              Herr talman! Jag vill understryka att jag varenda dag tackar
              svenska folket utan vars förtroende jag inte skulle ha något jobb,
              och det kan vara riktigt att påminna mig om att göra det oftare.
            </seg>
            <seg n="e8aaa9ee">
              Det är väl alldeles riktigt att man kan föra en diskussion i
              kärnan av huruvida det är rätt att ha bra budgetdisciplin eller
              inte, som Lars Ohly gör. Här synliggörs hur gränserna ser ut i
              den svenska politiken. Det är därför jag understryker att det
              ramverk som man nu tänker sig att införa med styrande verkan för
              17 eurozonsländer väldigt mycket liknar skrivningarna i det ramverk
              som Sverige har sedan 1990-talet, och nu påminns vi om vad Vänsterpartiet
              egentligen tycker om det.
            </seg>
            <seg n="6c240570">
              Den typ av grimma som skapar långsiktigt uthålliga finanser,
              som gör att man inte lever över sina tillgångar, att man inte
              gör slut på mer pengar än vad man har finns det i grunden inte
              fullständigt stöd för i Sveriges riksdag. Vänsterpartiet vill
              kunna göra slut på mer skattepengar än vi har. Jag menar att det
              är fel svar. Detta är fel svar till Europas länder som på några
              få år har fördubblat sin statsskuld och lever med stora budgetunderskott:
              Fortsätt ni att leva över era tillgångar och öka på era skulder!
              Det gör ingenting. Skicka notan till framtida generationer! Skapa
              osäkerhet! Det är nämligen kärnan i vad Lars Ohly säger.
            </seg>
            <seg n="f3dabd41">
              Är det rätt väg? Nej, det är fel väg. Man måste lära sig att
              leva inom de resurser och de ramar som man har, och man måste
              se till att man uthålligt kan stå för det. Inom de ramarna ska
              man sedan lägga en grund för att välfärdens kärna säkras, att
              utbildningssystemen är bra, att man skapar bra levnadsbetingelser
              för sin befolkning. Men det är inte en bra metod att göra det
              med lånade pengar. Och det, Lars Ohly, är vad som är kärnan i
              det som finanspakten handlar om.
            </seg>
          </u>
          <note type="speaker" n="44eaf401">
            Anf. 22 LARS OHLY (V):
          </note>
          <u who="lars_ohly_517dae" xml:id="i-9980d7e593d37089-1" n="0ce80714">
            <seg n="1c483f84">
              Herr talman! I stället för att svara på frågan om varför europakten
              är bra väljer statsministern att gå till angrepp mot Vänsterpartiets
              ekonomiska politik. Det kan han gärna få göra.
            </seg>
            <seg n="4a871c7d">
              Men vi har en del att lära er. Det var vi som var med och sanerade
              statens finanser efter en borgerlig regering 19911994. Det var
              ni som raserade de finanserna. Du satt själv med och var ansvarig
              för raset i ekonomin som ledde till det budgetunderskott som Sverige
              då erfor.
            </seg>
            <seg n="edc0dd32">
              Vad jag diskuterar nu är frågan: Är europakten bra eller dålig?
              Är det bra med en stenhård nedskärningspolitik i stället för att
              låta bankerna betala, i stället för att låta dem som har tjänat
              på krisen vara med och betala? Är det bra att ta bort ansvar från
              folkvalda politiker och sätta in tjänstemän som inte kan väljas
              eller väljas bort? Är det bra med minskad demokrati och ökad centralstyrning?
              Om svenska folket hade tyckt det hade vi varit med i euron. Då
              hade vi fått ett ja i folkomröstningen 2003, men svenska folket
              var klokare än Fredrik Reinfeldt och röstade nej. Det är det som
              Fredrik Reinfeldt borde tacka för.
            </seg>
          </u>
          <note type="speaker" n="df024a43">
            Anf. 23 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-11" n="88936510">
            <seg n="7ff8a132">
              Herr talman! Det kloka svenska folket röstade också ja till att
              gå med i EU i mitten av 90-talet. Det tror jag var en viktig grund
              för att Sverige skulle närma sig de marknader med vilka vi handlar.
              Det innebar också ett inflytande på ett sätt som jag tror att
              modernt politiskt beslutsfattande måste se ut. Man kan inte stänga
              sina länder, man måste jobba gränsöverskridande och man måste
              definitivt hålla an på hur finansiella system fungerar.
            </seg>
            <seg n="01b7d322">
              Vi har praktiserat detta själva i Sverige. Vi har lagt avgifter
              på banker och finansiella institutioner för att säkerställa att
              de ska bära mer av eget risktagande och på det sättet säkerställa
              att notan inte hamnar hos skattebetalarna. Men vi gör det i respekt
              för att vi behöver välfungerande finansiella marknader för att
              våra företag ska kunna växa, för att jobben ska kunna bli fler.
            </seg>
            <seg n="ae2c8cc3">
              Vi tror inte på centraldirigism eller bankövertagande, som det
              i Vänsterpartiets värld brukar handla om, utan vi tror att vi
              behöver de här finansiella systemen. Men vi kan inte låta dem
              agera på ett sätt som skickar notan för ett ansvarslöst beteende
              till skattebetalarna. Sverige står som ett exempel på hur man
              kan hantera den balansen.
            </seg>
            <seg n="8f424c4b">
              Det är inte det som den här finanspakten handlar om. Finanspakten
              handlar i den delen mer om budgetdisciplin för att säkerställa
              långsiktigt uthålliga finanser. Och Lars Ohly gör rätt som kritiserar
              det, för precis lika mycket som han är emot det i Sverige är han
              naturligtvis och fullt logiskt emot det i övriga Europa. Det är
              därför som jag säger att svaret på de utmaningar som Europa har
              inte är att fortsätta att låna upp ännu mer pengar för att leva
              över sina tillgångar. Det är fel väg.
            </seg>
          </u>
          <note type="speaker" n="b2e551d2">
            Anf. 24 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-a4a8729b5d09298d-0" n="86ae698c">
            <seg n="152a8d4d">
              Herr talman! Jag tackar statsministern för återrapporten.
            </seg>
            <seg n="314e15f5">
              Vi kristdemokrater tycker också att det är väldigt bra att regeringen
              nu har gått med och drivit frågan om europakten. Den syftar ju
              till att andra länder ska vara med och införa de strikta budgetregler
              som vi redan har i Sverige.
            </seg>
            <seg n="14195ea3">
              I går besökte EU-nämnden Köpenhamn och det danska parlamentet
              och fick just förstå att de inte har dessa strikta budgetregler
              i sin lagstiftning. Därför vill de också gå med i den delen. Vi
              ska ha respekt för att de ser att det här finns en positiv syn
              på att fler ansluter sig till de strikta budgetreglerna. Och alla
              inser att vi är en starkt exportdriven marknad. Det gäller både
              Danmark och Sverige.
            </seg>
            <seg n="43699008">
              Jag tycker att uttalandet, som statsministern säger att man inte
              kunde ställa sig bakom eftersom oppositionen inte har ställt upp
              på det, helt klart har vissa frågetecken när det gäller skatteregler
              och annat som gör att vi inte kan ställa upp på det. Men det är
              också viktigt nu att se europakten i ett sammanhang ansvar för
              offentliga finanser och jobbskapande åtgärder.
            </seg>
            <seg n="0d89ee35">
              Det är bra att det trots allt står i uttalandet, och det tror
              jag att också statsministern ställer sig bakom, att den sociala
              sammanhållningen ska bevaras i Europa. Det är viktigt att hålla
              fram det. Men det står även om hållbar tillväxt, att den gröna
              tillväxten har en potential och måste utnyttjas till fullo. Vidare
              står det att den hållbara tillväxten också handlar om stabila
              ekonomier i EU.
            </seg>
            <seg n="7c88773a">
              Då har jag en fråga om frågan kring pensionsreformerna finns
              med, för det har ju varit en diskussion som kommit och gått lite
              grann. Just för att få hållbara offentliga finanser i flera av
              EU-länderna behövs pensionsreformer och att man ser över pensionsåldern.
              Vad händer efter att europakten nu är beslutad? Vad kommer nu,
              och vad är det som behöver göras nu? Kan statsministern ge någon
              reflexion över detta efter mötet?
            </seg>
          </u>
          <note type="speaker" n="e7a0c4ce">
            Anf. 25 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-12" n="88936510">
            <seg n="411e2a78">
              Herr talman! Detta hur man inrättar pensionssystem spelar väldigt
              stor roll för den långsiktiga uthålligheten i offentliga finanser.
              Detta har länder löst på lite olika sätt. Oftast ligger det inte
              inom den budget för direkt styrning som riksdagar runt om i Europa
              fattar beslut om, utan det är oftast mer fristående pensionslösningar.
            </seg>
            <seg n="357cf167">
              Det som är den stora diskussionen är huruvida en hel del av de
              pensionssystem som finns har inbyggda skulduppbyggnadsproblem,
              i realiteten lovar ut pensioner till snabbt växande grupper av
              äldre i befolkningen som det egentligen inte finns ekonomisk täckning
              för.
            </seg>
            <seg n="2fea6abd">
              Sverige var på väg mot detta problem och ändrade därför sitt
              pensionssystem i mitten av 90-talet. Det var en del av de reformer
              med vilka vi löste upp våra problem på 90-talet. Nu har vi ett
              pensionssystem som bättre hänger ihop med hur ekonomin utvecklas
              och mer påverkas av eget arbete. Det ställer inte ut sköna löften
              utan täckning.
            </seg>
            <seg n="e7048297">
              Flera länder har kvar att reformera sina pensionssystem i den
              riktning som Sverige har gjort. Det gäller för övrigt inte bara
              i Europa, utan det här är en diskussion som förs i stora delar
              av världen. Gör man inte detta kommer man att skapa stora problem
              med att klara av att bära sina pensioner i framtiden.
            </seg>
            <seg n="f1aecc68">
              Detta syns inte så mycket i finanspolitiska ramverk, men det
              är en viktig del när man diskuterar utveckling av offentliga finanser.
              När man diskuterar skuldtyngda länder är det ofta vad som är reell
              pensionsålder, hur länge man arbetar och hur det korresponderar
              med hur man har byggt upp pensionssystemet som man tyngst går
              igenom när man börjar reformera länder. Det är alltså en viktig
              del av att få bättre ordning på offentliga finanser för framtiden.
            </seg>
          </u>
          <note type="speaker" n="36f6b389">
            Anf. 26 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-a4a8729b5d09298d-1" n="86ae698c">
            <seg n="12e4186d">
              Herr talman! Jag tackar statsministern för svaret. Jag förstår
              att denna fråga kommer att återkomma inom EU-gruppen.
            </seg>
            <seg n="7ecdba4c">
              En del säger att det är bra att stå utanför euron, för då går
              ekonomin bra. Tittar vi på Storbritannien är det inte riktigt
              fallet, och det finns oroande tecken på hur deras ekonomi inte
              går åt rätt håll.
            </seg>
            <seg n="5bdcc70d">
              Kan statsministern kommentera hur det kommer att gå? Det är två
              länder, Tjeckien och Storbritannien, som kommer att stå utanför
              europakten. Hur ser man på relationerna med Storbritannien och
              hur ska man fortsätta hålla ihop inom EU-27?
            </seg>
            <seg n="ea46d2cd">
              Vad ser statsministern som Sveriges bidrag i europakten? Det
              blir kanske ett möte per år som vi deltar i, vilket ger oss en
              möjlighet att vara med vid det bord där vi inte fått vara med
              förut. Vi har alltså fått mer möjligheter än krav. Har statsministern
              någon kommentar till detta?
            </seg>
          </u>
          <note type="speaker" n="b30f0f2e">
            Anf. 27 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-13" n="88936510">
            <seg n="9ba21cad">
              Herr talman! Det är 17 länder i EU som har euron som valuta.
              De har sedan tidigare särskilda möten i en eurozonsgrupp som huvudsakligen
              har befolkats av dessa länders finansministrar. Framför allt på
              initiativ av Frankrike har viljan varit att ibland också träffas
              i kretsen av stats- och regeringschefer.
            </seg>
            <seg n="ac0becf3">
              Det har från oss som representerar länder som inte har euron
              som valuta lett till en diskussion om huruvida det kan riskera
              att leda till en delning av EU i olika grupper på ett sätt som
              vi tycker vore olyckligt eftersom vi menar att mycket av den ekonomiska
              politiken inte begränsar sig till vilken valuta vi har, utan det
              handlar om inre marknad, hantering av banker och konkurrenskraftsproblematik.
            </seg>
            <seg n="1e27e62f">
              Det har landat i en del av de lösningar som vi har för handen.
              I realiteten kommer vi att ibland få så kallade eurozonstoppmöten
              för sig med bara de 17 euroländerna. Minst en gång per år och
              möjligen vid ytterligare tillfällen och specificerat också med
              vilka ämnen ska de länder vars riksdagar för in dem i denna finanspakt
              också få sitta med, och det ser ut att bli 25 länder inklusive
              Sverige. Ibland kommer vi att vara 27, det vill säga då kommer
              också Tjeckien och Storbritannien att vara med.
            </seg>
            <seg n="0108ad06">
              Storbritannien har säkerställt att det ska respekteras att frågor
              om inre marknaden, som givetvis är viktig för britterna, bara
              kan diskuteras med alla 27 länder närvarande.
            </seg>
            <seg n="3ebe8618">
              Jag ska inte framställa det som att det nu blir enklare att beskriva
              hur EU fungerar, för sanningen är att så är det inte. Det här
              är komplicerat. Vi har en lång rad samarbeten där vi har olika
              antal länder i olika delar av samarbetet. Det är inte helt lyckligt,
              men det följer i grunden av demokratiska spelregler. Det är nationella
              stater som har gjort olika typer av avvägningar, och vi har försökt
              att med det som utgångspunkt ändå hantera situationen. Det kommer
              alltså att bli olika typer av möten med olika närvaro vid olika
              tillfällen.
            </seg>
          </u>
          <note type="speaker" n="fb475efb">
            Anf. 28 JOHNNY SKALIN (SD):
          </note>
          <u who="johnny_skalin_8b916b" xml:id="i-c6907de3d549ffba-0" n="71080670">
            <seg n="1eb41935">
              Herr talman! Strikta budgetregler är bra, framför allt för de
              länder som inte vill överföra en överkonsumtion i dag på morgondagens
              generationer. Här i Sveriges riksdag har vi en stark majoritet
              för detta förhållningssätt.
            </seg>
            <seg n="81e366e2">
              I varje tidning läser man hur glad regeringen är över att ha
              gått med i en valutapakt. Jag undrar vad man är glad för. Vad
              är meningen med att gå med i den pakt som svenska folket redan
              har sagt nej till? Regeringens svar på denna fråga är att man
              tror på Europa. Vem tror då på svenska folket som röstade nej
              till EMU? Nu är vi snart med i den europakt som svenska folket
              sade nej till.
            </seg>
            <seg n="da92aed8">
              Ser statsministern några utmaningar i det faktum att EMU-länderna
              saknar en egen penningpolitik med utgångspunkt i att statsministern
              anser att dessa länder i Europa har levt över sina tillgångar?
              Finns det någon koppling mellan detta och de problem som vi ser
              i Europa?
            </seg>
          </u>
          <note type="speaker" n="b1556619">
            Anf. 29 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-14" n="88936510">
            <seg n="dd97312b">
              Herr talman! Baserat på de beslut som svenska folket har fattat
              har den svenska regeringen att representera Sverige som medlem
              av Europeiska unionen med respekt för att vi inte ska ha euron
              som valuta. Det är övergången till euron som svensk valuta som
              svenska folket har sagt nej till. Vi är de facto en del av den
              ekonomiska monetära unionen även om vi inte har gått in i den
              gemensamma valutan. Där finns också inskrivet behovet av ansträngningar
              för att hålla ordning i offentliga finanser. Det är ett kärnvärde
              för oss i Sverige, och det är viktigt att det kommer på plats
              också för övriga Europa.
            </seg>
            <seg n="88fb2f9a">
              Det är en balansgång att företräda svenska intressen baserat
              på vårt medlemskap och samtidigt säkerställa respekten för folkomröstningsresultatet
              2003. I den delen representerar vi som folkvald regering som vunnit
              mandat i två allmänna val inget annat än de beslut som svenska
              folket har tagit.
            </seg>
            <seg n="63149c05">
              Att som Johnny Skalin dra slutsatsen av det att ingen lyssnar
              på folket blir ett konstigt sätt att beskriva hur en demokrati
              fungerar. Man kan fråga sig vad syftet med den typen av beskrivningar
              är.
            </seg>
            <seg n="f51f04f6">
              Jag tycker att vi gör det vi ska på bästa möjliga sätt givet
              att det handlar om den balansgång som jag har beskrivit.
            </seg>
            <seg n="0cf7d6b8">
              Låt mig påpeka att de 17 eurozonsländerna visst har en penningpolitik,
              men de har den gemensamt. De har nämligen en valuta gemensamt
              som heter euro, och i detta valutaområde förs en penningpolitik
              som är gemensam för 17 länder.
            </seg>
            <seg n="afb127c7">
              Vi har valt att ha kvar den svenska kronan och har därför kvar
              vår nationella penningpolitik.
            </seg>
            <seg n="fbdf0275">
              Jag tycker att man ska vara försiktig med orden. Man kan göra
              det gränsöverskridande, och man kan som i Sverige enligt svenska
              folkets beslut välja att fortsätta göra det nationellt.
            </seg>
          </u>
          <note type="speaker" n="d081030a">
            Anf. 30 PATRIK BJÖRCK (S):
          </note>
          <u who="patrik_bjorck_7044f9" xml:id="i-1b26c3582f2fca14-0" n="cefcf4ec">
            <seg n="7379d249">
              Herr talman! Min fråga till statsministern gäller uttalandet
              som togs på toppmötet. Det har tidigare framgått att Socialdemokraterna
              och regeringen har skilda meningar när det gäller huruvida ungdomslöner
              är en lösning på ungdomsarbetslösheten.
            </seg>
            <seg n="77afeda8">
              Jag vill att statsministern klargör regeringens ståndpunkt när
              det gäller huruvida sänkta arbetsmiljökrav för småföretag kan
              vara en väg ur krisen. Vi socialdemokrater tror att den typen
              av politik är direkt kontraproduktiv. Vi tror att bra arbetsmiljö
              är ett sätt att stärka en hållbar tillväxt. Det är ett sätt att
              stärka ekonomin.
            </seg>
            <seg n="f7795f3d">
              Det finns förslag inom ramen för tillväxtpapperen som skrämmer
              oss och som vi tror är farliga. Vi vill därför att statsministern
              tydligt klargör var regeringen står när det gäller arbetsmiljön
              för små företag i dessa sammanhang.
            </seg>
          </u>
          <note type="speaker" n="69986e46">
            Anf. 31 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-15" n="88936510">
            <seg n="ee347166">
              Herr talman! Man kan givetvis inte ställa krav på annan och sämre
              arbetsmiljö för dem som jobbar i små företag än för dem som jobbar
              i stora. Det Patrik Björck hänvisar till är ett kommissionsförslag
              som det finns anledning att analysera med utgångspunkt i att vi
              tycker att det är viktigt att arbetsmiljön är bra. Det gäller
              oavsett om det är små eller stora företag.
            </seg>
            <seg n="be071229">
              Det ska dock inte uppfattas som att det därmed är färdigt uttolkat
              exakt hur man ska se vad kommissionen har föreslagit och vad som
              blir dess slutsatser. Så har vi i alla fall inte tyckt. Vi går
              igenom detta. Det är ett kommissionsförslag. Det är inte något
              som vinns via detta uttalande.
            </seg>
            <seg n="abd47d63">
              Återigen, angående den legala strukturen i EU vill jag understryka
              att det här som sagt är ett uttalande. Det får inte en bindande
              verkan, och i det hänseendet spelar det ingen roll om Sverige
              är med eller inte. Det kommer att återkomma senare diskussioner
              om vad man mer innehållsmässigt menar, och då kommer jag att göra
              klart den svenska synen att arbetsmiljön ska vara bra på alla
              arbetsplatser.
            </seg>
          </u>
          <note type="speaker" n="c05a2b0a">
            Anf. 32 Andre vice talman ULF HOLM (MP):
          </note>
          <u who="ulf_holm_3b808a" xml:id="i-5c8928296fc63f1e-0" n="48fd928a">
            <seg n="00317947">
              Herr talman! Tack så mycket, statsministern, för återrapporten!
              Jag tänkte också ställa en fråga om tillväxtpapperet och det här
              uttalandet. Det finns en fotnot som säger att Sveriges statsminister
              av parlamentariska skäl inte kunde ansluta sig till detta uttalande.
              Det vill säga att det är oppositionen som har stoppat det. Om
              regeringen hade haft egen majoritet, skulle man då ha hållit med
              om det som står här om framsteg i strukturell diskussion om samordning
              i skattepolitiska frågor? Är det regeringens uppfattning att skattepolitik
              ska samordnas på EU-nivå? Är det regeringens politik att åtgärder
              för att skära ned på lönebikostnader kan ha betydande inverkan
              på efterfrågan på lågkvalificerad arbetskraft och ungdomar? Är
              detta någonting som ska genomföras enligt regeringen?
            </seg>
            <seg n="5808e948">
              Är det inte så att regeringen själv ansåg att det borde föras
              en diskussion om grön, smart eller hållbar tillväxt vilket ord
              man nu väljer för att få kläm på framtidens jobbutmaningar och
              samtidigt också möta och lösa klimatproblematiken?
            </seg>
            <seg n="339943ce">
              Jag har fått för mig att regeringen gärna skulle vilja detta,
              men det syns det ingenting av i det här uttalandet. Frågan är:
              Om regeringen hade haft egen majoritet, hade detta då varit regeringens
              ståndpunkt, till exempel gällande en samordning av skattepolitik
              på EU-nivå?
            </seg>
          </u>
          <note type="speaker" n="753a15c3">
            Anf. 33 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-16" n="88936510">
            <seg n="fa8c6131">
              Herr talman! Det är en mycket intressant fråga. Problemet är
              att den som räcker upp handen och säger att man vill göra klart
              att man inte är med på vad som formuleras i papperet därefter
              har väldigt begränsat inflytande när det gäller att ändra innehållet.
            </seg>
            <seg n="4df0cfb3">
              Hade jag fått vara med och skriva det här papperet hade jag också
              bidragit till att förändra det. Ulf Holm tar upp en del av de
              synpunkterna. Det fanns i det första utkastet en rätt tydlig skrivning
              om EU-gemensam samordnad skattepolitik. Jag tror i och för sig
              att det i den sista versionen hänvisas till europluspakten som
              ju Sverige inte är en del av och där en del av det här koordineringsarbetet
              finns. Jag vill i all vänlighet bolla tillbaka att den som påpekar
              det kan undra om den svenska oppositionen är helt enig om att
              man då till exempel inte ska införa en finansiell transaktionsskatt
              som kanske är själva flaggskeppet när det gäller hur man har tänkt
              sig att utforma den gemensamma framväxande skattepolitiken. Vi
              kommer att ha många intressanta inrikespolitiska diskussioner
              om vad som i så fall är en gemensam skattepolitik och vad som
              inte är det.
            </seg>
            <seg n="a446c039">
              Jag hade absolut velat se även andra förändringar av papperet.
              Det är så det fungerar, och det är därför vi vill vara med. Vårt
              inflytande spelar roll. Vi påverkar skrivningar i papper, men
              inte när vi räcker upp handen och säger att vi inte vill vara
              med, för då lyssnar inte de andra på oss.
            </seg>
          </u>
          <note type="speaker" n="e071cba1">
            Anf. 34 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-a36f4d546d83eb1a-0" n="79929896">
            <seg n="ee9ce094">
              Herr talman! Jag har också en fråga angående tillväxtpapperet.
              Jag hade hoppats att statsministern skulle svara på Ulf Holms
              fråga, men jag får väl ställa en egen fråga.
            </seg>
            <seg n="3222aae5">
              I EU-nämnden framförde Socialdemokraterna stark kritik mot det
              här tillväxtpapperet eftersom det innebar starka ingrepp på kollektivavtalsmodellen
              med försämrade ungdomslöner. Vi framförde också kritik mot att
              det fanns en avsaknad av jämställdhetspolitik, jämställdhetsperspektiv
              på tillväxt och också en avsaknad av en offensiv miljö- och klimatpolitik.
              Regeringens syn på tillväxtpapperet verkade ändå vid sammanträdet
              ganska positiv.
            </seg>
            <seg n="530b2fff">
              Som företrädare för ett feministiskt socialdemokratiskt parti
              tycker jag att det är viktigt att man lyfter fram jämställdhetsfrågor.
              Statsministern som inte är feminist blir då svaret skyldig. Vilken
              linje framfördes egentligen vid det här mötet? Var det bara att
              vi kan inte vara med och vi har inga synpunkter på papperet, eller
              drev statsministern någon fråga kring de här frågorna som Ulf
              Holm har ställt och som jag nu ställer om jämställdhet och en
              offensiv klimatpolitik?
            </seg>
          </u>
          <note type="speaker" n="815833da">
            Anf. 35 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-17" n="88936510">
            <seg n="41762975">
              Herr talman! Jag tror att vi får bestämma oss. Antingen kommer
              jag med ett EU-nämndsmandat som innebär att Sverige inte vill
              vara med, och då kan vi inte rimligen sedan berätta för alla andra
              vad de borde besluta men som vi inte vill medverka till, eller
              också vill Sverige vara med. Jag ska gärna bidra till att förhandla
              utifrån hur vi i så fall ska förändra papper och olika utgångspunkter.
            </seg>
            <seg n="783666f2">
              Sedan vill jag återigen inskärpa att det inte är så att det alltid
              bara finns ett papper i Europa och inga andra. Allt annat finns
              samtidigt, det vill säga Agenda 2020-skrivningarna finns, där
              vi efter svenskt förhandlande fick in skrivningar om att det inte
              bara handlar om att se till mäns sysselsättning utan att också
              utöka kvinnlig sysselsättning. Det är en av de fem huvudpunkterna
              i Agenda 2020, och vi ska årligen presentera åtgärder för att
              utöka förutsättningarna för kvinnlig sysselsättning. Det är en
              kärnpunkt i hur vi förstärker jämställdheten. Sverige har varit
              med förut. Vi har påverkat i mer jämställdhetsriktig riktning.
            </seg>
            <seg n="d6b3547b">
              Det har också gällt en del av synpunkterna bland annat på detta
              med ungdomssidan. Det vi tycker är riktigt är att kunna ta ned
              lönebikostnaderna, bland annat genom att halvera arbetsgivaravgiften.
              Vi har inte gjort anspråk på att det måste ske med lägre löner,
              men man kan få lägre kostnader för att anställa unga genom att
              ta ned en del av beskattningen. Men det är svenska socialdemokrater
              väldigt mycket emot eftersom svenska socialdemokrater vill ha
              dubbel arbetsgivaravgift jämfört med vad som gäller. Ni föreslår
              31 procent i arbetsgivaravgift på att anställa någon under 26
              år. I Sverige har vi 15 procent. Ert förslag är en fördubbling.
              Det är klart att om man tycker att det ska vara så gillar man
              inte idén med att dra ned kostnaderna för att anställa, men detta
              har ingen koppling till lönerna.
            </seg>
          </u>
          <note type="speaker" n="c5383e28">
            Anf. 36 KARL SIGFRID (M):
          </note>
          <u who="karl_sigfrid_0c383b" xml:id="i-cc241d0bc82a8b49-0" n="df24fa85">
            <seg n="032c091a">
              Herr talman! Statsministern! Finanspakten är den senaste i raden
              av krisåtgärder som syftar till att rädda euron som valuta. Före
              pakten har Merkel och Sarkozy på toppmöte efter toppmöte genomdrivit
              åtgärder för att komma till rätta med skuldkrisen, och varje gång
              har de misslyckats.
            </seg>
            <seg n="1d4ef64a">
              Det grundläggande problemet är att länder som Grekland lever
              över sina tillgångar. Nu när marknaden inte längre tillhandahåller
              lån till rimliga räntor vänder man sig till andra stater för att
              få subventionerade lån. Ett annat ord för subventionerade lån
              är bidrag, eftersom pengarna lånas ut till räntor långt under
              marknadsräntorna. Vissa skuldländer verkar ha en too big to fail-mentalitet.
              De kan agera oansvarigt och köra sin ekonomi i botten förvissade
              om att euroländer kommer att hålla dem över vattenytan. Statsministen
              kan nog dela den problembeskrivningen.
            </seg>
            <seg n="769fa855">
              Jag undrar med anledning av frågor som statsministern har fått
              från socialdemokrater och vänsterpartister som vill satsa sig
              ur krisen: Hur ser statsministern på åsikten att vi ska lösa skuldkrisen
              genom ytterligare utgifter och därmed ytterligare underskott?
            </seg>
          </u>
          <note type="speaker" n="2ec19751">
            Anf. 37 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-3adb0a5b104c6448-18" n="88936510">
            <seg n="c06b14b1">
              Herr talman! Jag tror att det har framgått av tidigare svar att
              jag inte tror på en sådan lösning, utan jag tror att man måste
              hitta en grund i uthålliga finanser som håller över konjunkturer.
              Med ivrigt beaktande av budgetbalans kommer vi på det sättet om
              vi sköter oss ändå att kunna framverka reformutrymmen så som vi
              har sett i Sverige på senare år, och så får vi föra en inrikespolitisk
              diskussion om vad som är bäst och riktigast att använda de resurserna
              till.
            </seg>
            <seg n="6befad0a">
              Jag vill understryka det som Karl Sigfrid påpekar här, nämligen
              att det är just detta som har skett efter finanskrisen som först
              skapade brister i förtroende och problem med likviditet banker
              emellan men som har gått över i en skuldkris där hela länder har
              svårt att refinansiera sin egen skuld. Vi noterar oerhört stora
              ränteskillnader i bedömningar av olika länder. Sverige är nere
              på historiskt låga räntenivåer. Vi ligger och drar i räntenivåer
              under de tyska medan andra har mycket höga räntenivåer som i realiteten
              leder till att de inte har råd att ta lån eller inte marknadsmässigt
              kan ta lån.
            </seg>
            <seg n="abbd58d0">
              Det är en viktig utgångspunkt att komma ihåg det här, för man
              blir i realiteten beroende av andra som förser med lån till lägre
              ränta men med mycket tydliga villkor. Det har varit en grund för
              oss att hävda att IMF till exempel ska vara med. Internationella
              valutafonden har ju den bästa erfarenheten i vår värld av att
              vara med vid den här typen av skuldkriser för att förena lånefaciliteter
              med mycket tuffa krav på att komma ur problemen.
            </seg>
            <seg n="760b7557">
              Kombinationen av det menar vi säkerställs bland annat via IMF.
              Därför har det också varit en svensk ståndpunkt. I IMF är Sverige
              fullt ut medlem och medfinansiär, vilket inte är fallet när det
              gäller eurozonens egna krismekanismer EFSF och den kommande ESM.
              Där är Sverige inte med och deltar.
            </seg>
          </u>
          <note type="speaker" n="224a9e4a">
            Anf. 38 CHRISTER WINBÄCK (FP):
          </note>
          <u who="christer_winback_baf2e4" xml:id="i-11be87e59393fee5-0" n="92e4241f">
            <seg n="e5897d9d">
              Herr talman! Jag tackar statsministern för återrapporteringen.
              Finanspakten i all ära det är naturligtvis mycket positivt att
              den kommit till stånd, och jag är glad över att de svenska synpunkterna
              tagits till vara men när pengarna tryter kommer nedskärningar
              att behöva göras, vilket statsministern också nämnde inledningsvis.
            </seg>
            <seg n="02f0d621">
              Människor drabbas, och jag är mest bekymrad över det som jag
              brukar fråga statsministern om i kammaren, nämligen hur vi tar
              hand om dem som knackar på vår port som flyktingar till EU. Särskilt
              efter den arabiska våren vet vi att många kommit över Medelhavet.
              Vi vet också att många tyvärr drunknat på vägen. Många av de länder
              som nu har bristande resurser ligger i den södra delen av EU,
              där flyktingarna knackar på. Det är viktigt att vi inte på grund
              av detta får en hårdare flyktingpolitik som gör att de får svårare
              att komma in.
            </seg>
            <seg n="d504bf48">
              Det är viktigt att känna att vi förstår konsekvenserna av finanskrisen
              och diskuterar dem. Jag hoppas att vi nu när finanspakten är antagen
              kan blicka framåt och tänka på hur vi ska diskutera flyktingpolitiken
              och hur vi kan se till att dessa människor, om behov finns, kan
              komma till EU och få ett värdigt bemötande.
            </seg>
          </u>
          <note type="speaker" n="13178d43">
            Anf. 39 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-1d183e4f54c7acf4-0" n="88936510" next="i-fc5e15b3b6a09b0b-0">
            <seg n="08c99150">
              Herr talman! Det kan nog vara av intresse att följa vad de mycket
              skuldtyngda länderna i Europa, med stora budgetunderskott, nu
              gör, hur de gör med sina biståndsinsatser, vad som händer med
              försvarsutgifter, med resurser och med synen på asyl- och migrationspolitiken.
              Det kan lite grann ses i ljuset av hur vi för debatten i Sverige.
              Den rapportering jag får är att det är ganska stora neddragningar
              och en ganska tuff diskussion som det blir när man måste rätta
              till att man själv har kört ned i diket och levt över sina tillgångar.
            </seg>
            <seg n="9e49e665">
              Vid detta toppmöte diskuterades inte de annars ofta förekommande
              asyl- och migrationspolitiska frågorna. Christer Winbäck har frågat
              mig om detta tidigare. Vi har en svensk kommissionär som är ansvarig
              för de frågorna. Vi har ett Helsingforsprogram som i grunden ska
              föra EU in i ett system med en gemensam, fungerande asylpolitik.
              Men det bygger på att det finns administrativ kapacitet och rättsliga
              system som reagerar på samma sätt. Av praktisk erfarenhet vet
              vi att vi inte är där ännu.
            </seg>
            <seg n="a8472a9c">
              Det är ansträngningarna att ta oss dit som i grunden baseras,
              tycker vi, på ett Helsingforssprogram som upprätthåller många
              av de värden vi håller högt i Sverige. Det tyckte jag var förtjänsten
              med det programmet, sett framför allt i ljuset av de strömningar
              som finns runt om i Europa vad gäller synen på dessa frågor.
            </seg>
            <seg n="904eb90f">
              Sverige håller fast vid sin syn på öppenhet, sin solidaritet
              med utsatta människor, men också, skulle jag vilja säga, vid en
              positiv syn på att möjliggöra en bra grund för arbetskraftsrörelser,
              alltså en kombination av allt det som blir migration. Jag tycker
              att det är viktigt att vi gör det även framgent, trots att det
              finns politiska utmaningar där man ser det på ett annat sätt.
            </seg>
          </u>
          <note n="8878017e">
            Överläggningen var härmed avslutad.
          </note>
          <note n="49c8cc8d">
            2 § Justering av protokoll
          </note>
          <note n="417f3b13">
            Justerades protokollet för den 26 januari.
          </note>
          <note n="873b03da">
            3 § Meddelande om ändring i kammarens sammanträdesplan
          </note>
          <note n="b4b6d8f1">
            Talmannen meddelade att fredagen den 3 februari skulle interpellationssvar
            utgå. Aktuell debatt skulle äga rum enligt tidigare avisering.
          </note>
          <note n="18dcc0c6">
            4 § Anmälan om inkommen faktapromemoria om förslag från Europeiska
            kommissionen
          </note>
          <note n="8cd2c4f9">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <u who="fredrik_reinfeldt_3ef531" xml:id="i-fc5e15b3b6a09b0b-0" n="88936510" prev="i-1d183e4f54c7acf4-0">
            <seg n="42bb8dfd">
              KOM(2011)884
            </seg>
            <seg n="9cd0ae91">
              Skälet till dröjsmålet är inbokade engagemang som inte kan ändras.
            </seg>
          </u>
          <note n="16a95289">
            5 § Anmälan om fördröjt svar på interpellation
          </note>
          <note n="2ac00c47">
            Till riksdagen hade inkommit följande skrivelse:
          </note>
          <note n="91d375d6">
            Interpellation 2011/12:206
          </note>
          <note n="1ad7d87f">
            Interpellation 2011/12:206 Sluten kontanthantering i detaljhandeln
          </note>
          <note n="8df0e6ca">
            Interpellationen kommer att besvaras den 21 februari 2012.
          </note>
          <note n="3c717002">
            Monica Rodrigo
          </note>
          <note n="02b3d3c1">
            6 § Subsidiaritetsprövning av kommissionens förslag om revisorer
            och revision
          </note>
          <note n="b1dc6543">
            Föredrogs
          </note>
          <note n="bd7b99a9">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note n="63b27510">
            Talmannen konstaterade att ingen talare var anmäld.
          </note>
          <note n="16c211d8">
            7 § Rätt till namn som förvärvats i en annan stat inom EES
          </note>
          <note n="b1dc6543">
            Föredrogs
          </note>
          <note type="speaker" n="c471c701">
            Anf. 40 JONAS GUNNARSSON (S):
          </note>
          <u who="jonas_gunnarsson_287854" xml:id="i-c15ed252643923d1-0" n="9a14951d">
            <seg n="6bee0ce9">
              Herr talman! Jag ska hålla mig kort i denna lilla men på sitt
              vis viktiga fråga. Vi ska tala om rätten till våra namn och hur
              den rätten ska kunna garanteras.
            </seg>
            <seg n="40823463">
              Vårt namn är någonting mycket personligt, något vi använder för
              att identifiera oss med. Ens namn är på sätt och vis den man är.
              Rätten till namn erkänns som en mänsklig rättighet i till exempel
              FN:s barnkonvention. I artikel 7 i konventionen kan man läsa att
              barnet ska registreras omedelbart vid födseln och från födseln
              ha rätt till ett namn samt att konventionsstaterna ska säkerställa
              genomförandet av dessa rättigheter i enlighet med sin nationella
              lagstiftning och sina åtaganden enligt tillämpliga internationella
              instrument. Våra namn är så viktiga att de alltså erkänns som
              en mänsklig rättighet som stater har skyldighet att säkerställa
              genom lag och internationella överenskommelser.
            </seg>
            <seg n="6f4d3e70">
              EU-domstolen har kommit fram till att enskilda staters namnskick
              i vissa fall är diskriminerande och hindrar den fria rörligheten.
              Det är därför vi har detta ärende på vårt bord. I det mesta är
              vi överens med regeringen om de förslag som kammaren ska besluta
              om i dag. På en punkt är vi dock oeniga, nämligen den om begränsningen,
              att de föreslagna reglerna bara ska omfatta EES och Schweiz.
            </seg>
            <seg n="f6568bd9">
              Vi anser att det saknas anledning att begränsa tillämpningen
              på det viset som man valt att göra. Propositionens förslag bör
              i stället tillämpas för alla stater. Det är ologiskt och inkonsekvent,
              samt skapar onödiga hinder, att tillämpa reglerna olika för människor
              från skilda delar av världen. Dessutom tvingar vi våra myndigheter
              att arbeta med två olika regelverk. Tilläggas ska att vad som
              i ett sådant här ärende borde vara en tung remissinstans, nämligen
              Skatteverket, föreslagit samma sak som det vi föreslår.
            </seg>
            <seg n="b52ebdf5">
              Vi har alltså ett läge där vi, om regeringens linje går igenom,
              får bra regler till stånd för att upprätthålla den mänskliga rättigheten
              till namn men bara om det är ett namn man fått i ett land vi känner
              väl. Visst, regeringen säger att man kommer att komma tillbaka
              i frågan om rätt till namn från andra stater än EES och Schweiz,
              vilket är en liten tröst, men faktum kvarstår att regeringen låter
              en administrativ indelning av världen ligga till grund för att
              kränka den mänskiga rättigheten till namn.
            </seg>
            <seg n="9510af56">
              Regeringen bör därför ta initiativ till ytterligare ändringar
              i lagen som innebär att den som genom födelse, ändrat civilstånd
              eller något annat familjerättsligt förhållande har förvärvat ett
              namn i ett annat land ska få förvärva det namnet också i Sverige.
            </seg>
          </u>
          <note n="3f22f3f7">
            Med detta, herr talman, vill jag yrka bifall till reservation
            1 i betänkandet.
          </note>
          <note type="speaker" n="4ca80c69">
            Anf. 41 JAN LINDHOLM (MP):
          </note>
          <u who="jan_lindholm_6c3791" xml:id="i-d8998537c9fd9e5e-0" n="ff0427aa" next="i-570697022222873c-0"/>
          <note n="5512190a">
            Herr talman! I civilutskottets betänkande 7, om rätten till namn
            som förvärvats i en annan stat inom EES-området eller i Schweiz,
            behandlar vi, förutom regeringens proposition i frågan, även två
            följdmotioner.
          </note>
          <u who="jan_lindholm_6c3791" xml:id="i-570697022222873c-0" n="ff0427aa" prev="i-d8998537c9fd9e5e-0">
            <seg n="43116781">
              Miljöpartiet anser att det är en självklarhet att man ska respektera
              en persons namn, oavsett från vilken del av världen personen kommer
              och oavsett i vilket land personen fått namnet. Vi beklagar därför
              att regeringen, när förändringen nu genomförs, inte tagit tillfället
              i akt att vidga rätten för den som kommer från någon annan del
              av världen att få behålla det namn som person har.
            </seg>
            <seg n="09a0e38e">
              Vi kan inte se att det finns några rimliga motiv till att behandla
              människor på olika sätt när det gäller deras namn. Varför skulle
              exempelvis egennamnet Bill på en person från USA, Vitryssland
              eller Japan värderas på ett annat sätt än om Bill skulle råka
              komma från Holland eller Irland?
            </seg>
            <seg n="29b1fe8c">
              Om man ska begränsa rätten att behålla det namn man har växt
              upp med, identifierat sig med och är en del av namnet är ju en
              del av personligheten borde det rimligen motiveras till exempel
              av att namnet kan ge personen stora svårigheter i vårt land och
              i vår kultur. Det är så vi försöker att delvis skydda dem som
              föds i vårt land från att bli drabbade av uppspelta föräldrars
              nycker.
            </seg>
            <seg n="1e274cd2">
              Men samtidigt ger vi föräldrarna väldigt stor frihet att själva
              välja namn. Det borde rimligen resultera i att vi skulle ha ändå
              större tolerans för namn som människor redan har vuxit samman
              med. Att tvingas byta namn är delvis också att tvingas byta identitet.
              Ett frivilligt namnbyte när någon vill anpassa sig till en ny
              kultur och flytta från ett land till ett annat är en helt annan
              sak.
            </seg>
            <seg n="1f8d7172">
              Det finns i betänkandet en motion från Socialdemokraterna där
              det föreslås att man ska ha rätt att behandlas lika när det gäller
              namnfrågan oavsett ursprungsland. Det enda motiv som jag hittar
              i betänkandet till att utskottsmajoriteten inte säger ja till
              förslaget är att det skulle bli krångligt. Jag tycker nog att
              ett namn är värt lite mer än lite krångel. Rimligtvis borde det
              vara precis tvärtom; att särbehandla beroende på varifrån människor
              kommer borde vara krångligare.
            </seg>
          </u>
          <note n="af843ad3">
            Därför, herr talman, yrkar jag bifall till reservation 1 i betänkandet.
          </note>
          <note type="speaker" n="ea77d1f2">
            Anf. 42 CARINA HERRSTEDT (SD):
          </note>
          <u who="carina_herrstedt_910876" xml:id="i-b9ca2f8c79bd9030-0" n="5d377b6e">
            <seg n="967204bf">
              Herr talman! Jag ska hålla mig väldigt kort. Jag vill börja med
              att yrka bifall till reservation 2.
            </seg>
            <seg n="87022000">
              Egentligen tror jag att vi alla är eniga om att förslaget i propositionen
              är bra därmed inte sagt att det inte kan bli bättre. För mig personligen
              får folk heta i princip vad de vill. Att ha ett namn är som många
              sagt en rättighet. Däremot ser jag det som nödvändigt att utifrån
              ett barnperspektiv skydda barn från namn som väcker anstöt. Det
              är bra att detta skydd till viss del finns, men jag menar att
              det saknas i detta lagförslag. Den föreslagna ändringen i namnlagen
              är som sagt bra, och jag har inte något annat att anföra i övrigt,
              förutom att det verkar finnas en lucka i lagen just vad gäller
              barn.
            </seg>
            <seg n="f4cc3abf">
              Om en familj administrativt byter efternamn inom EES eller Schweiz
              prövas detta efternamn av Patent- och registreringsverket vid
              flytt till Sverige. Är namnet inte förenligt med våra namnprinciper
              avslås det. Däremot ärver ett barn ett efternamn på rent familjerättsliga
              grunder. Barnets namn, som då egentligen strider emot våra namnprinciper,
              prövas inte enligt detta lagförslag. Detta borde naturligtvis
              ses som en lucka i lagförslaget. Namnet kan sedan leva vidare
              till kommande generationer.
            </seg>
            <seg n="84d0cdc3">
              Men som sagt är lagförslaget i det stora hela bra. Därför har
              jag inga större invändningar och väljer att inte föra en längre
              debatt.
            </seg>
          </u>
          <note type="speaker" n="5d3ab0e7">
            Anf. 43 MARIANNE BERG (V):
          </note>
          <u who="marianne_berg_22ebf4" xml:id="i-232e3175ddb6138d-0" n="be7e7bbf">
            <seg n="5e2ad77e">
              Herr talman! Vi har en gemensam reservation tillsammans med Socialdemokraterna
              och Miljöpartiet. Efter de anföranden som har hållits tycker jag
              inte att jag har något att tillägga. Jag yrkar bifall till reservation
              1.
            </seg>
          </u>
          <note type="speaker" n="60cd61bb">
            Anf. 44 ANTI AVSAN (M):
          </note>
          <u who="anti_avsan_04a877" xml:id="i-47d618a288923768-0" n="fb611021">
            <seg n="c1e9d086">
              Herr talman! Jag ska till att börja med säga någonting om själva
              ärendet och varför vi har att besluta om detta. Ärendet gäller
              familjerättsliga förvärv av namn i annat EES-land eller i Schweiz
              om den aktuella personen vid förvärvet var medborgare i den andra
              staten eller hade särskild anknytning dit. Om man har förvärvat
              ett namn i den andra staten kan man genom en enkel avgiftsfri
              anmälan till Skatteverket också få det namnet i Sverige.
            </seg>
            <seg n="2cd6ed7a">
              Namnrätten är nationell. Det är klart att alla stater ska tillgodose
              de krav som ställts i FN-deklarationer, men det är en lite annan
              fråga än det som avses i det här ärendet.
            </seg>
            <seg n="df2f21dc">
              Det finns också vissa regler till skydd för barn. Anledningen
              till att vi nu ska besluta i detta ärende är att den svenska namnlagen
              vid dubbelt medborgarskap inte har tagit tillräcklig hänsyn till
              namnskicket i det andra landet.
            </seg>
            <seg n="1046a80f">
              Det finns även ett överträdelseärende som har inletts mot Sverige
              av kommissionen och som gör gällande att den svenska namnlagen
              inte i alla delar är förenlig med EU-rätten. Man menar att medborgares
              och familjemedlemmars rätt att röra sig fritt och uppehålla sig
              i medlemsstaterna hindras med nuvarande regler.
            </seg>
            <seg n="411c784a">
              Det finns inga särskilda EU-rättsliga regler som gäller namn,
              men EU-rätten har trots detta inflytande i namnrättsliga frågor.
              EU-domstolen har slagit fast att nationella regler i vissa fall
              har stridit mot förbudet mot diskriminering och rätten till fri
              rörlighet för unionsmedborgare.
            </seg>
            <seg n="245a8f69">
              När det gäller reservationerna ska jag börja med den reservation
              som ursprungligen är socialdemokratisk. Jag vill påpeka att regeringen
              anser att det egentligen inte finns några hinder mot att utvidga
              detta till att avse andra länder än länder inom EES och Schweiz.
              Men det behövs ytterligare utredning. Namnfrågor är ganska komplexa,
              och det finns en hel del problem. Det kan man möjligen berätta
              en hel del om ifall man som jag sitter i Namnlagsutredningen.
              Där finns det en bred acceptans för utländska namnskick, kan jag
              säga. Men det finns något som heter fort och dumt. Att i det här
              lagstiftningsärendet utan vidare utredning införa samma regler
              för alla länder i världen är olämpligt av flera olika skäl.
            </seg>
            <seg n="0be54730">
              Det behövs mer utredning. Men eftersom det finns ett överträdelseärende
              mot Sverige som gäller EU-rätten är det angeläget att vi kommer
              fram med just det här ärendet. Man kan ännu inte överblicka konsekvenserna
              av om man skulle införa detta för alla länder.
            </seg>
            <seg n="1f2ff2df">
              När det gäller Sverigedemokraternas reservation vill jag bara
              säga att det finns ganska stora historiska skillnader mellan de
              namntyper som vi har i svensk rätt, för närvarande förnamn, mellannamn
              och efternamn. Efternamn har en annan funktion än förnamn. Förnamn
              ska identifiera personen, medan efternamn mer talar om vilken
              familjerättslig anknytning man har till olika personer och kanske
              till en tidigare släkt. I den delen finns också skäl att peka
              på ett antal avgöranden från EU-domstolen där man har sagt att
              det inte är tillåtet att begränsa medborgares rätt att använda
              namn som de har förvärvat i annan stat. Det är i detta avseende
              inte lämpligt att ha den typ av regler som Sverigedemokraterna
              föreslår.
            </seg>
          </u>
          <note n="d7c38b7d">
            Herr talman! Jag yrkar bifall till förslaget i utskottets betänkande
            och avslag på reservationerna.
          </note>
          <note type="speaker" n="40d73f50">
            Anf. 45 JAN ERTSBORN (FP):
          </note>
          <u who="jan_ertsborn_e6813e" xml:id="i-611f462cd0d6fcc1-0" n="b102fbdd">
            <seg n="b3d638ad">
              Herr talman! Den 21 december 2009 tillsatte regeringen en parlamentarisk
              kommitté för att göra en mycket stor översyn av namnlagen. Syftet
              var att namnlagen skulle bli tidsenlig och kunna hålla för lång
              tid framöver. Man fick en lång utredningstid, fram till den 1
              mars 2013. Vi vet alla att det inte är färdigt när utredningen
              är färdig; sedan kommer remissbehandling, beredning i Regeringskansliet
              och så vidare. Det kommer alltså att ta lång tid innan vi får
              nya regler när det gäller namnlagen.
            </seg>
            <seg n="5fb2d44f">
              Jag tycker att man ska se dagens förslag mot den bakgrunden.
              Här har man identifierat en situation där man vill göra det väldigt
              enkelt för personer som flyttar tillbaka till Sverige att få ta
              med sig sitt namn genom att göra en enkel anmälan till Skatteverket
              i stället för den något krångligare vägen via Patent- och registreringsverket.
            </seg>
            <seg n="b12ffd24">
              Det är vad förslaget handlar om. Jag tycker att det är högst
              naturligt att man har begränsat sig till EES-området och Schweiz
              och låter frågan om dem som återflyttar från andra länder och
              har förvärvat namn där komma i nästa steg när hela namnlagen ses
              över.
            </seg>
          </u>
          <note n="ce836fef">
            Jag ansluter mig i övrigt till vad min kollega Anti Avsan har
            nämnt här och yrkar bifall till utskottets förslag till riksdagsbeslut
            och avslag på reservationerna.
          </note>
          <note type="speaker" n="efeb970a">
            Anf. 46 OLA JOHANSSON (C):
          </note>
          <u who="ola_johansson_09875f" xml:id="i-ad53e74d73dbb89a-0" n="854517c8">
            <seg n="20402bd5">
              Herr talman! Rätten till sitt eget namn är en okränkbar rättighet.
              Därför tycker jag att frågan som diskuteras här om huruvida ett
              namn kan väcka anstöt känns lite otidsenlig och irrelevant.
            </seg>
            <seg n="c936ee6c">
              Vi har olika sätt att uttrycka oss om saker och ting i olika
              länder. Vi behöver inte förflytta oss längre bort än till Danmark
              för att finna ord och uttryck som vi kanske finner lite förvånande
              att höra. Om vi till exempel ska diskutera någonting här hemma
              i Sverige säger vi att vi ska bolla någonting. Det kan man inte
              säga i Danmark, för då tolkas man helt annorlunda.
            </seg>
            <seg n="8474b658">
              Centerpartiet är för en förändring av namnlagen. Vi har drivit
              på för detta. Vi ser med stor tillfredsställelse fram emot vad
              utredningen kommer att komma fram till och kommer att stödja det
              så länge det går ett steg vidare mot ett friare sätt och en rättighet
              att få bära det namn som ens föräldrar har gett en eller ett namn
              som man har valt att ta.
            </seg>
            <seg n="8ebbdae5">
              Det är en okränkbar rätt att få bära sitt eget namn. Men saker
              och ting ska göras i god ordning. Det ger mig anledning att yrka
              bifall till utskottets förslag i betänkandet. Det innebär att
              vi tar ett första steg till att anpassa oss vad kommissionen begär
              av oss att vi ska göra.
            </seg>
          </u>
          <note type="speaker" n="624eb87b">
            Anf. 47 OTTO VON ARNOLD (KD):
          </note>
          <u who="unknown" xml:id="i-3adb0a5b104c6448-19" n="eaaf35ad">
            <seg n="1ca5b3b5">
              Herr talman! Vi har fått en grundlig genomgång om rätten till
              namn. Jag vill som mina kolleger understryka vikten av att bära
              sitt namn och inte bara förnamn utan också efternamn. Det är en
              internationell rättighet som vi ska vara väldigt försiktiga att
              ändra i, och vi ska se till att det görs på rätt sätt.
            </seg>
            <seg n="a32aa9f5">
              Kommer man till Sverige utifrån får man heta vad som helst. Vad
              vi talar om är egentligen svenska medborgare som är födda utomlands
              eller som har dubbelt medborgarskap. Det är där problematiken
              uppstår.
            </seg>
            <seg n="54cf334c">
              Vi måste inse att frågan måste få ta sin tid. Det är precis som
              Anti Avsan sade att det är en komplicerad fråga. Därför har också
              utredningen fått så pass god tid på sig. Det är lite förvånande
              att se att Socialdemokraterna hastar på så här. Men har man inte
              mycket att tala om får man väl ta någonting.
            </seg>
            <seg n="928eb516">
              När det gäller Sverigedemokraternas reservation måste man titta
              lite grann på vad de egentligen menar. Det innebär egentligen
              att ett barn skulle kunna fråntas sina föräldrars efternamn. Det
              låter inte speciellt trevligt. Samtidigt är det kanske till viss
              del i linje med vad Sverigedemokraterna tycker och tänker i andra
              frågor.
            </seg>
          </u>
          <note n="050cbcc2">
            Jag yrkar avslag på motionerna och på godkännande av utskottets
            förslag i betänkandet.
          </note>
          <note n="8878017e">
            Överläggningen var härmed avslutad.
          </note>
          <note n="526225eb">
            8 § Enklare avbetalningsköp m.m.
          </note>
          <note n="b1dc6543">
            Föredrogs
          </note>
          <note type="speaker" n="4822e802">
            Anf. 48 CARINA HERRSTEDT (SD):
          </note>
          <u who="carina_herrstedt_910876" xml:id="i-b9ca2f8c79bd9030-1" n="5d377b6e">
            <seg n="22c3d5e7">
              Herr talman! Jag kommer även här att fatta mig väldigt kort,
              dock ej så kort som Marianne Bergs tio sekunder. Det måste vara
              något av ett rekord.
            </seg>
            <seg n="f178de9b">
              Jag vill börja med att yrka bifall till reservationen. Även här
              menar jag att det i grunden är ett väldigt bra förslag som jag
              i det stora hela inte har någonting att invända mot. Därför anför
              jag heller inte i motionen något mot att riksdagen antar regeringens
              lagförslag eftersom jag menar att det är ett bra förslag. Jag
              hade naturligtvis gärna sett att tillägget enligt min motion fanns
              med.
            </seg>
            <seg n="f507499f">
              I min motion anser jag att det är viktigt att det vid handräckning
              för att återta en vara säkerställs att det görs en professionell
              bedömning av varans värde. Enligt min mening bör därför sakkunniga
              alltid anlitas vid en värdering av varor som förmodas överstiga
              ett värde av 10 000 kronor.
            </seg>
            <seg n="0c20c6a6">
              Utskottet skriver i sitt ställningstagande att motionsförslaget
              skulle innebära att handräckningsförfarandet skulle bli mer kostsamt
              och ta längre tid. Det må så vara, men jag anser att det skulle
              bli mer rättssäkert.
            </seg>
            <seg n="96388cfa">
              Även om jag är fullt medveten om att ett beslut om handräckning
              kan överklagas hos tingsrätten menar jag att det med förslaget
              i motionen skulle bli mer rättssäkert redan från början.
            </seg>
            <seg n="35b73729">
              Med anledning av att jag anser att förslaget i det stora hela
              är bra yrkar jag bifall till min motion utan att uppta vidare
              tid i debatten.
            </seg>
          </u>
          <note type="speaker" n="cd8e0104">
            Anf. 49 MAGDALENA ANDERSSON (M):
          </note>
          <u who="unknown" xml:id="i-aa411bc2c78c02a3-0" n="eaaf35ad">
            <seg n="5f9df6b0">
              Herr talman! Alla som gör en affärsuppgörelse ska göra rätt för
              sig. Det är naturligt. Det är lite konstigt att man egentligen
              ska behöva skriva eller tala om det. Men så är det nu i livet,
              allt går inte på räls, och alla överenskommelser man gör parter
              emellan håller inte alltid. Det kan finnas skäl till det, ibland
              för att man inte förmår själv, ibland för att det händer något
              i ens omvärld som man inte kan påverka och ibland för att man
              helt enkelt inte gör rätt för sig. Det är därför vi behöver lagar
              som reglerar vad som ska ske när en överenskommelse inte håller.
            </seg>
            <seg n="c0b2ff03">
              Köp på avbetalning kan vara ett alternativ som köpare och säljare
              kommer överens om. Ett sådant avtal regleras rätt noga. Eftersom
              betalningen ska ske successivt finns det ju en risk för säljaren
              att köparen inte följer överenskommelsen och fullgör sin skyldighet
              att betala. Därför brukar säljaren i de fallen förbehålla sig
              rätten att återta varan om köparen inte betalar. Den som sålt
              en båt, en bil eller en soffa ska kunna ta tillbaka den också
              med hjälp av handräckning av kronofogden om så behövs.
            </seg>
            <seg n="b5d3d71c">
              I konsumentkreditlagen finns bestämmelser om avbetalningsköp,
              och där reglerar man också hur ett handräckningsförfarande för
              återtagande av en vara ska gå till. Det gör att det ändå är rätt
              så säkert för säljaren att sälja på avbetalning. Man har lagstöd
              för möjligheten att ta tillbaka varor man inte fått betalt för.
            </seg>
            <seg n="5b25d868">
              Vid ett avbetalningsköp upprättar parterna ett dokument om köpet
              som också ger säljaren möjlighet att om inte köparen betalar återta
              den vara det handlar om. I dag ska detta dokumenteras i ett dokument
              som ska vara i pappersform och skrivas under av båda parterna,
              både köpare och säljare. Det säger sig självt att det med en sådan
              regel förstås är lättare att göra ett avbetalningsköp om köpare
              och säljare finns på samma plats och kan skriva under dokumenten
              samtidigt som köpet görs.
            </seg>
            <seg n="0ace9eaa">
              Regeringens förslag är att reglerna om uppgifter om avbetalningsköp
              ska ändras så att man ska kunna dokumentera detta också elektroniskt
              med en avancerad elektronisk signatur. De nuvarande reglerna för
              att man ska kunna begära handräckning hos kronofogden för att
              återta en vara leder i praktiken till att det inte finns samma
              möjlighet att göra avbetalningsköp på distans. Eftersom man ska
              skriva under en handling med penna på papper har det hittills
              uteslutit att dokument upprättas elektroniskt och naturligt nog
              begränsat köp på distans.
            </seg>
            <seg n="0e5ec1dd">
              Herr talman! Alla partier i civilutskottet är eniga om detta
              och delar regeringens uppfattning. Men Sverigedemokraterna vill
              av någon anledning ha en förändring vad gäller handräckning. De
              tycker att det ska lagstiftas att kronofogden alltid ska anlita
              sakkunniga vid värdering av varor som man antar överstiger ett
              värde av 10 000 kronor.
            </seg>
            <seg n="a7a302ec">
              Detta är att slå in öppna dörrar. I lagen om avbetalningsköp
              mellan näringsidkare med flera framgår det att kronofogden ska
              värdera varan. Om det behövs får en eller fler sakkunniga anlitas.
              Samma sak gäller när det handlar om utsökning hos någon. Det finns
              således ingen som helst anledning att krångla till frågan på det
              sätt som Sverigedemokraterna har föreslagit.
            </seg>
            <seg n="2a4bed9e">
              Jag tycker, herr talman, att man kan fråga sig vad det är som
              är bättre med krångligare regler än enklare. Vad är det som gör
              att det är bättre att lagstifta om en summa än att göra det möjligt
              att när det behövs, oavsett summa, använda en sakkunnig? Vad är
              det som är bättre med att beskriva en värderare som professionell,
              som Sverigedemokraterna gör i sin motion, än som sakkunnig, som
              det nu står i lagtexten? Jag finner inget bra svar på dessa frågor.
            </seg>
          </u>
          <note n="9d2a2ba3">
            Därför, herr talman, instämmer jag förstås i utskottets förslag
            och yrkar bifall till detta samt avslag på reservationen.
          </note>
          <note n="8878017e">
            Överläggningen var härmed avslutad.
          </note>
          <note n="a7a79d9f">
            9 § Subsidiaritetsprövning av kommissionens förslag till förordning
            om program för företagens konkurrenskraft och små och medelstora
            företag
          </note>
          <note n="b1dc6543">
            Föredrogs
          </note>
          <note n="bd7b99a9">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note n="63b27510">
            Talmannen konstaterade att ingen talare var anmäld.
          </note>
          <note n="d1a6bfed">
            10 § Subsidiaritetsprövning av förslag till direktiv om ändring
            av direktiv 2003/98/EG om vidareutnyttjande av information från
            den offentliga sektorn
          </note>
          <note n="b1dc6543">
            Föredrogs
          </note>
          <note n="bd7b99a9">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="043e3c88">
            Anf. 50 ANN-CHARLOTTE HAMMAR JOHNSSON (M):
          </note>
          <u who="ann-charlotte_hammar_johnsson_f36c1c" xml:id="i-7cd7e824d87f27c5-0" n="e73b0a81" next="i-c453273e59482c68-0">
            <seg n="d804835d">
              Herr talman! Finansutskottets utlåtande 36 gäller, precis vi
              nyss hörde, en subsidiaritetsprövning av ett förslag till direktiv
              om vidareutnyttjande av information från den offentliga sektorn.
              Det kallas PSI-direktivet. PSI-direktivet har till syfte att skapa
              förutsättningar för en europeisk informationsmarknad.
            </seg>
            <seg n="5aaa0a47">
              Kommissionen konstaterar att det kvarstår åtgärder i arbetet,
              och detta instämmer utskottet i. Kommissionen säger också att
              den ska arbeta vidare med att underlätta vidareutnyttjande av
              offentlig information. Detta arbete välkomnar vi i utskottet.
            </seg>
            <seg n="9e274304">
              Men, herr talman, det finns ett stort men: Vi anser att förslaget
              till direktiv strider mot subsidiaritetsprövningen. Det gör vi
              utifrån att det i direktivet finns förslag på att styra hur enskilda
              länder ska organisera sina myndigheter. Det skrivs om en övergripande
              oberoende kontrollmyndighet med särskilda rättsliga befogenheter
              för utvärdering. Detta strider mot subsidiaritetsprincipen, anser
              utskottet.
            </seg>
            <seg n="ddc1e980">
              Även förslaget om att myndigheten ska godkänna undantag från
              de föreslagna avgiftsreglerna samt överprövning anser vi inkräktar
              på den egna nationens ansvar då det kolliderar med medlemslandets
              konstitutionella förutsättning. Vi anser att dessa frågor hör
              hemma hos den enskilda nationen, och därför har ett enigt utskott
              skrivit ett motiverat yttrande från Sveriges riksdag om att detta
              strider mot subsidiaritetsprincipen.
            </seg>
          </u>
          <note n="f471e1f0">
            Jag yrkar bifall till utskottets förslag.
          </note>
          <note n="8878017e">
            Överläggningen var härmed avslutad.
          </note>
          <note n="d61e29e2">
            11 § Myndigheternas hantering av ekonomisk kompensation på grund
            av brott
          </note>
          <note n="b1dc6543">
            Föredrogs
          </note>
          <note n="f60bdb85">
            Anf. 51 ANNA WALLÉN (S):
          </note>
          <u who="ann-charlotte_hammar_johnsson_f36c1c" xml:id="i-c453273e59482c68-0" n="e73b0a81" prev="i-7cd7e824d87f27c5-0">
            <seg n="c716c1ce">
              Herr talman! Nu ska vi diskutera skadestånd till brottsoffer.
              Jag börjar med att yrka bifall till reservation 1.
            </seg>
            <seg n="b26f87be">
              Riksrevisionen har granskat hur ansvariga myndigheter hanterar
              ekonomisk kompensation till personer som har utsatts för brott.
              Riksrevisionen har också granskat hur regeringen styr dessa verksamheter.
              Vi socialdemokrater har skrivit en motion där vi vill att det
              ska vara enklare för brottsoffret att utkräva skadestånd. I dag
              finns det flera problem. Framför allt är informationen till dem
              som har utsatts för brott bristfällig. Det tar lång tid att få
              sitt skadestånd. Huvudproblemet är att det största ansvaret ligger
              på brottsoffret när det gäller att utkräva skadeståndet.
            </seg>
            <seg n="f436ee4d">
              För att visa hur det fungerar i verkligheten vill jag ta upp
              ett exempel som finns med i Riksrevisionens granskning när de
              har intervjuat ett brottsoffer. Anna, som är brottsoffret, jobbade
              på en bank och blev utsatt för ett rån under pistolhot. Efter
              det akuta förhöret på plats fick Anna ingen som helst information
              om att hon hade rätt till skadestånd. Anna fick sedan via en bekant
              kännedom om att hon kan få skadestånd.
            </seg>
            <seg n="e198698c">
              Två månader efter rånet greps tre män. De blev senare dömda för
              rånet och förpliktades att betala skadestånd till Anna. Anna fick
              då via sitt målsägandebiträdet veta att det nu var upp till henne
              att kräva att få skadeståndet utbetalt. Anna vände sig då till
              Kronofogdemyndigheten, där ärendet låg väldigt länge. Det visade
              sig att gärningsmännen inte hade några tillgångar. Mer information
              från Kronofogdemyndigheten än så fick inte Anna.
            </seg>
            <seg n="b3bd5d18">
              Via en bekant igen, och av en slump, fick hon veta att hon då
              kunde gå vidare till Brottsoffermyndigheten för att ansöka om
              brottsskadeersättning. När processen väl hamnade där gick det
              ganska snabbt för Anna att få ut sitt skadestånd. Men då fick
              hon också veta att hon själv måste kontakta Kronofogdemyndigheten
              för att uppge att hon har fått sitt skadestånd och inte längre
              har en fordring på gärningsmännen. Detta sker alltså inte automatiskt,
              vilket Riksrevisionen påvisar att det bör göra.
            </seg>
            <seg n="cdc37ebf">
              Detta visar hur komplicerad processen är. Anna, som är brottsoffer,
              berättar att mitt i det trauma som hon har blivit utsatt för ska
              hon också ligga på för att kräva ut det skadestånd som hon har
              rätt till. Hon känner att processen med att fylla i olika blanketter
              var komplicerad. Allt som allt tog det nästan två år från det
              att brottet begicks till dess att hon fick sitt skadestånd.
            </seg>
            <seg n="fa3aa21b">
              Riksrevisionen riktar på flera punkter stark kritik mot regeringen
              och hanteringen av skadestånd till brottsoffer. Bland annat visar
              Riksrevisionens granskning att de brottsutsatta inte får tillräcklig
              information om sina rättigheter. Brottsutsatta får olika behandling
              på grund av olika rutiner hos poliser och åklagare. Regeringen
              saknar en överblick av hur systemet för brottsskadestånd fungerar
              i praktiken. Regeringen har inte styrt myndigheterna tillräckligt.
              En annan anmärkning är att ansvariga myndigheter brister i samverkan.
            </seg>
            <seg n="085b94d0">
              Regeringen har svarat på kritiken från Riksrevisionen. Svaret
              innehåller inte så många konkreta åtgärder. Man säger att man
              har satsat mer pengar på rättsväsendet och på fler poliser. Men
              man berör inte de problem som torde vara ganska enkla att informera
              brottsutsatta om deras rättigheter. Regeringen har inget förslag
              till hur man kan förbättra detta.
            </seg>
            <seg n="1ada6b64">
              Vi socialdemokrater tycker att det är dags att det sker en förändring.
              Stödet och informationen till de brottsutsatta måste bli mycket
              bättre. Framför allt måste det bli lättare för brottsoffer att
              utkräva skadestånd.
            </seg>
          </u>
          <note type="speaker" n="f032be68">
            Anf. 52 AGNETA BÖRJESSON (MP):
          </note>
          <u who="agneta_borjesson_f48f5d" xml:id="i-1c28d483dde18c81-0" n="e8879ce5" next="i-00c5a4b0fe22e466-0">
            <seg n="16ec1f01">
              Herr talman! I detta betänkande behandlas regeringens skrivelse
              som är ett svar på Riksrevisionens rapport Brottsutsatt myndigheternas
              hantering av ekonomisk kompensation på grund av brott .
            </seg>
          </u>
          <note n="71b996a9">
            Även jag vill, precis som föregående talare, yrka bifall till
            vår gemensamma reservation nr 1.
          </note>
          <u who="agneta_borjesson_f48f5d" xml:id="i-00c5a4b0fe22e466-0" n="e8879ce5" prev="i-1c28d483dde18c81-0">
            <seg n="10746cb9">
              Precis som Anna Wallén tidigare har refererat har Riksrevisionen
              gett mycket kritik till regeringen, och det med all rätt. Att
              bli utsatt för brott är fruktansvärt och både fysiskt och psykiskt
              påfrestande för den som utsätts. Ofta tvingas den utsatte berätta
              och återberätta vad som skett för försäkringsbolag, polis, domstol
              och andra. Lidandet och kränkningen upprepas, för många till synes
              i det oändliga.
            </seg>
            <seg n="e0531c19">
              För många som har utsatts för brott leder polisanmälan aldrig
              till åtal eller till att gärningsmannen döms. För många leder
              det till kontakt med försäkringsbolag och arbetsgivare, och sedan
              får de en viss ersättning för lidande och men. Oftast stannar
              det där.
            </seg>
            <seg n="c55771ae">
              Herr talman! Det händer att de som utsatts för brott möts av
              ett effektivt rättsväsen som klarar av att utreda brottet och
              att såväl åtala som döma brottslingen. De får då även en dom om
              rätt till ekonomisk kompensation på grund av det brott som de
              utsatts för. De får skadestånd.
            </seg>
            <seg n="95a94409">
              Skadeståndet är en del av kompensationen till dem som utsatts
              för brott. De ska dels få se att gärningsmannen eller -kvinnan
              döms, dels få sin personliga kompensation genom skadeståndet.
            </seg>
            <seg n="79e031f8">
              Den enskilde bär i dag ett mycket stort ansvar för att få ut
              det skadestånd han eller hon har rätt till. Det är ofta en mycket
              komplex process med försäkringsbolag, kronofogde, domstolar och
              ibland Brottsoffermyndigheten inblandade. Ibland utdöms ett skadestånd
              från domstolen som sedan sätts ned av Brottsoffermyndigheten.
              Sammantaget kan detta ge den utsatta och personer i dennas närhet
              en bild av att samhällets olika aktörer inte vet vad de håller
              på med. Det riskerar att ytterligare späda på kränkningen och
              lidandet den enskilde utsatts för och i slutändan skapa en bild
              av ett rättsosäkert samhälle.
            </seg>
            <seg n="23de98dd">
              Jag och Miljöpartiet anser därför att Riksrevisionens kritik
              i stora delar måste tas på större allvar. Det gäller särskilt
              vikten av samordning och att göra det enklare för enskilda att
              få ut sitt skadestånd. Om detta har vi en gemensam rödgrön reservation.
            </seg>
            <seg n="466f7907">
              Regeringen tiger still och anser i sin skrivelse att den gör
              vad som behöver göras. Möjligen kan lite mer uppföljning behövas.
              Men är det verkligen så, ni som är företrädare för Alliansen?
              Är det verkligen så att myndigheternas arbete med enskilda skadestånd
              fungerar bra och inte behöver förbättras? Jag tycker inte det.
            </seg>
            <seg n="e5b4927f">
              Jag tror att det kan finnas många sätt att göra det här enklare.
              Ett sätt kan vara att inom regeringens, från Justitiedepartementet
              styrda, arbete med rättsväsendets informationssystem ordna en
              gemensam portal med en gemensam ingång för enskilda inom brottsprocessen.
              Inom portalen kan enskilda kommunicera med olika myndigheter om
              sitt brottmål, sin process och sitt skadestånd.
            </seg>
            <seg n="975d1d39">
              Ett annat sätt kan vara att Kronofogdemyndigheten får i uppdrag
              att tillsammans med Brottsoffermyndigheten utveckla en motsvarande
              funktion för målsäganden som tillerkänts skadestånd. Redan i dag
              skickas ju domar om skadestånd automatiskt över till Kronofogdemyndigheten
              från domstolarna. Det borde inte vara så svårt att hantera detta,
              särskilt som Kronofogdemyndigheten hanterar detta inom ramen för
              ett digitaliserat ärendehanteringssystem.
            </seg>
            <seg n="f68496eb">
              Man undrar verkligen vad ni i Alliansen vill. Är allt frid och
              fröjd? Man får nästan intrycket av det. Jag hoppas få lite fler
              svar framöver.
            </seg>
          </u>
          <note type="speaker" n="f83d274b">
            Anf. 53 KENT EKEROTH (SD):
          </note>
          <u who="kent_ekeroth_3b89d3" xml:id="i-ad50e3c0149b906b-0" n="2ef6bd41">
            <seg n="c4422d13">
              Herr talman! Till dem som tittar på det här vill jag säga att
              det handlar om myndigheternas hantering av ekonomisk kompensation
              på grund av brott. I det här betänkandet har vi två reservationer,
              nr 2 och nr 4. Jag yrkar bifall till båda dem.
            </seg>
            <seg n="040634df">
              Den första handlar om en statlig garanti för skadestånd till
              brottsoffer. I dag ligger det ett mycket stort ansvar på ett brottsoffer
              som genom dom får rätt till skadestånd att se till att man får
              det här skadeståndet, vilket tidigare talare också har varit inne
              på. I den här reservationen vill vi i stället se ett system där
              staten tar ansvar i hela rättskedjan, det vill säga även efter
              dom har fallit, och betalar ut skadeståndet till brottsoffret
              och därefter kräver in pengarna från gärningsmannen. Det är det
              konkreta yrkandet i reservation nr 2.
            </seg>
            <seg n="63a3a920">
              Reservation nr 4 handlar om att det inte finns någon statistik
              över i vilken omfattning de här skadestånden betalas ut. Vi vill
              göra en undersökning så att det finns tillgänglig statistik för
              ändamålet. Det handlar om att ta reda på hur mycket skadestånd
              som betalas ut och i vilka fall det sker. Det handlar den andra
              reservationen om.
            </seg>
            <seg n="03361680">
              Den gemensamma reservationen från S, V och MP behandlar samma
              sak, men om man tittar på texten är den lite luddigare skriven
              än det som står i våra motioner. De föreslår att en översyn görs
              i syfte att överväga en annan ansvarsfördelning. Jag är ganska
              övertygad om att alliansföreträdarna kommer att säga att en sådan
              översyn redan pågår. Det hör man ofta, och i det här fallet är
              jag benägen att hålla med eftersom man i reservation nr 1 föreslår
              just en sådan översyn. Vi föreslår inte en översyn i det fallet,
              utan vi vill se en förändring där staten tar ansvar i hela rättskedjan.
              Därför reserverar vi oss till förmån för våra egna motioner i
              det här fallet.
            </seg>
          </u>
          <note type="speaker" n="2ff0e280">
            Anf. 54 JAN R ANDERSSON (M):
          </note>
          <u who="unknown" xml:id="i-aa411bc2c78c02a3-1" n="eaaf35ad">
            <seg n="009ccad8">
              Herr talman! Riksrevisionen har i en serie rapporter granskat
              effektiviteten inom rättsväsendet. Den senaste i raden av dessa
              handlar om ekonomisk kompensation på grund av brott.
            </seg>
            <seg n="640fff68">
              Vi i utskottet vill vara tydliga och säga att vi välkomnar de
              här granskningarna, både för att de ger oss kunskap och möjligheter
              att se den förbättringspotential som finns i rättskedjan och för
              att de ger en möjligt att diskutera hur vi gemensamt kan komma
              framåt i de här frågorna. De här diskussionerna bör givetvis också
              ske i ljuset av de stora resurstillskott som har skett till rättsväsendets
              alla delar och den förväntan som finns hos befolkningen på att
              få ett bättre resultat, vilket vi också har kunnat se.
            </seg>
            <seg n="b0138fc6">
              Låt mig inledningsvis understryka vikten av att rättskedjans
              alla delar fungerar väl. Om en del inte fungerar som den ska upplevs
              ofta hela rättskedjan fungera dåligt. Det är givetvis inte acceptabelt.
              Det finns en stor förväntan på att rättssystemet ska fungera,
              och därför är inte minst bemötandet viktigt. När det gäller ersättning
              till personer som utsatts för brott är bemötandet en huvudsaklig
              fråga. Om man har utsatts för ett brott är kompensationen ett
              sätt för staten och samhället att visa att vi tar ansvar för den
              person som har blivit utsatt och att vi ger upprättelse till den
              person som har lidit skada, även om det givetvis inte går att
              kompensera för allt som en brottsutsatt blir utsatt för.
            </seg>
            <seg n="ede0d064">
              Alliansen är tydlig med att rättsväsen och myndigheter ska ha
              ett tydligt brottsofferperspektiv. Det framgår inte minst i budgetpropositionen
              och i andra handlingar som har debatterats i den här kammaren.
              När det gäller brottsofferarbetet lade de fyra allianspartierna
              redan på 90-talet fram ett förslag som bland annat innebar att
              Brottsofferfonden kunde inrättas 1994 och att Brottsoffermyndigheten
              bildades samma år. Brottsofferfonden delar årligen ut 3035 miljoner
              kronor för att förbättra situationen för brottsoffer. Det ska
              man inte glömma i den här diskussionen.
            </seg>
            <seg n="44f42288">
              Herr talman! I Riksrevisionens skrivelse riktas två rekommendationer
              till regeringen. I den första rekommendationen uttalas att styrningen,
              uppföljningen och hanteringen av brottsskadestånd bör utvecklas.
              Utskottet delar uppfattningen att det finns problem i det nuvarande
              systemet. I dag nyttjar alltför få rätten att få skadestånd eller
              brottsskadeersättning. Det kan finnas flera anledningar till detta,
              och det vill vi givetvis titta vidare på. Det kan, som andra talare
              har nämnt, bero på att processen många gånger är långdragen och
              onödigt byråkratisk. Även om handläggningstiderna förkortas avsevärt
              på Brottsoffermyndigheten är detta bara en del av kedjan som har
              många delar.
            </seg>
            <seg n="561835e0">
              En annan del kan vara att domstolarna har brustit i att informera
              om hur skadestånd och brottsskadeersättning kan erhållas. Där
              ser vi också att förbättringar förmodligen kommer att ske. Vi
              kommer givetvis att följa upp detta också.
            </seg>
            <seg n="f80a8324">
              Det finns också något som man skulle kunna kalla inbyggda problem
              i systemet, exempelvis att den brottsutsatta själv måste ta kontakt
              med förövaren. Det är en försvårande omständighet i en sådan situation.
              Detta är dock inte något som alliansregeringen har låtit gå förbi.
              Redan innan Riksrevisionen inledde granskningen tillsattes en
              utredning för att titta på hur de här frågorna ska kunna hanteras.
              Att Riksrevisionen har uppmärksammat de här problemen innebär
              inte att de har varit okända. Redan tidigare såg vi problem som
              vi vill åtgärda. Om ett par månader kommer den här utredningen
              att presenteras.
            </seg>
            <seg n="4e9d0261">
              Vid sidan om den utredning som har tagit sikte direkt på brottsskadeersättning
              och skadestånd i samband med brott finns det också tre andra utredningar
              som parallellt är under utredning eller beredning.
            </seg>
            <seg n="43b92030">
              Den andra rekommendationen från Riksrevisionen handlar om att
              Brottsoffermyndigheten ska underrätta Kronofogdemyndigheten om
              att brottsskadeersättning utbetalats så att indrivningsbelopp
              kan justeras. Denna punkt är i princip redan verkställd.
            </seg>
            <seg n="d3729285">
              När det gäller utskottets hantering av Riksrevisionens rapport
              Myndigheters hantering av ekonomisk kompensation på grund av brott
              ställer sig ett enigt utskott bakom regeringens skrivelse. Det
              finns dock ett antal motioner. Dessa motioner har inkommit under
              den allmänna motionstiden och berör frågor som för närvarande
              bereds eller utreds. Vi hoppas därför att vi inom kort kan återkomma
              till kammaren eller i andra sammanhang för att fortsätta diskussionen
              om hur vi kan förbättra brottsskadeersättning och skadestånd vid
              brott eftersom det här är en fråga som står högt upp på Alliansens
              agenda.
            </seg>
            <seg n="269cf5ef">
              Fru talman! Med detta vill jag yrka bifall till förslaget i utskottets
              betänkande.
            </seg>
          </u>
          <note type="speaker" n="ae1e11f1">
            Anf. 55 ROGER HADDAD (FP):
          </note>
          <u who="roger_haddad_de36c7" xml:id="i-e85871b192f6478d-0" n="a0448fd1">
            <seg n="6aa7c3e3">
              Fru talman! I alliansregeringens handlingsplan mot mäns våld
              mot kvinnor slår vi fast att våldsutsatta människor ska få samhällets
              stöd att leva ett normalt liv i frihet. Myndigheternas insatser
              ska syfta till att hindra våldsverkare från att begå brott och
              därmed hota andra människors trygghet. Låt oss också slå fast
              att frihetsinskränkningar måste riktas mot den som utövar våld,
              medan den våldsutsattas frihet ska värnas.
            </seg>
            <seg n="d905bce7">
              Fru talman! Brottsoffer ska bemötas på ett professionellt sätt.
              Kommunerna har enligt lagen ett ansvar för att brottsoffer ska
              kunna få den hjälp och det stöd som de behöver. Socialtjänstlagen
              har under alliansregeringens tid skärpts för att tydliggöra kommunernas
              ansvar för brottsoffer.
            </seg>
            <seg n="e951b429">
              Jag vill också påminna om att i det betänkande som justitieutskottet
              har berett har inga följdmotioner väckts med anledning av den
              skrivelse som regeringen har presenterat med anledning av Riksrevisionens
              rapport. Jag är dock inte förvånad över att den rödgröna oppositionen
              försöker använda rapporten i denna debatt.
            </seg>
            <seg n="4cb906f7">
              Fru talman! Regeringen har avsatt mer resurser till rättsväsendet,
              och fler förövare ställs till svars för sina handlingar. Det finns
              i dag ett antal möjligheter att utkräva ekonomisk kompensation.
              En väg är att gå via Kronofogdemyndigheten för att få ut ersättning
              frivilligt eller genom en så kallad tvångsutredning. Det kan även
              gå försäkringsvägen, och som en sista utväg kan brottsoffret vända
              sig till Brottsoffermyndigheten och ansöka om brottsskadeersättning.
              Utifrån detta kan man tycka att vi har ett generöst system i Sverige,
              där staten kan träda in ekonomiskt för att stötta enskilda brottsoffer.
              Det är något som vi ska slå vakt om.
            </seg>
            <seg n="0c19f9d1">
              Att domstolarna dömer någon att betala skadestånd innebär dock
              inte per automatik att pengarna betalas ut till brottsoffret.
              Tyvärr är det alldeles för vanligt att gärningsmannen inte betalar
              skadeståndet frivilligt.
            </seg>
            <seg n="c72dcbb0">
              Fru talman! I den delen instämmer vi i Riksrevisionens skrivelse
              att uppföljningen kan förbättras när det gäller stödet till dem
              som utsatts för brott men inte får ut sitt skadestånd. Brottsoffer
              är fortsatt en prioriterad fråga för regeringen, och därför pågår
              också ett antal utredningar, vilket tidigare kolleger har nämnt.
            </seg>
            <seg n="41e8f41a">
              Det är också bra att de äldre lagarna jag tror att den äldsta
              var från 1978 ses över. Det är viktigt, och jag vill också påminna
              om att det är Folkpartiet och alliansregeringen som har tagit
              dessa initiativ. Därför finns det ingen anledning att i dag fatta
              andra beslut än att invänta utredningen som presenteras om några
              månader.
            </seg>
            <seg n="960b5e44">
              Utgångspunkten i utredningen har varit väldigt tydlig: Man ska
              fortsatt stärka brottsoffrets ställning och stöd samt hur samhället,
              exempelvis genom staten, kan ta ett ännu större ansvar för att
              utkräva skadeståndet.
            </seg>
            <seg n="5fa7c807">
              Fru talman! Det finns också ett större fokus i dag när det gäller
              brott i nära relationer och sexuella övergrepp. Regeringens tidigare
              presenterade handlingsplaner för att bekämpa mäns våld mot kvinnor,
              hedersrelaterat våld, förtryck och våld i samkönade relationer
              samt människohandel för sexuella ändamål är ytterligare exempel
              på hur regeringen de senaste åren lyft upp frågan på agendan.
            </seg>
            <seg n="001faf78">
              Vi har också genomfört ett antal fortbildningsinsatser på det
              här området. Tjejjourerna och brottsofferjourerna har fått förstärkta
              resurser. Även polismyndigheterna har fått särskilda uppdrag att
              jobba med den här frågan, och lagen om stalkning har nyligen trätt
              i kraft.
            </seg>
            <seg n="99bca0b9">
              Det Socialdemokraterna efterfrågar, fru talman, är egentligen
              inga nyheter. Rikspolisstyrelsen har sedan 2007 ett särskilt uppdrag
              att säkerställa att det hos varje polismyndighet ska finnas tillgång
              till kvalificerad kompetens där man kan ge brottsoffer relevant
              information om de insatser som finns tillgängliga för brottsoffer
              i samhället. Detta ska årligen följas upp. Utifrån de beslut som
              togs från 20072008 och framåt finns det uppenbarligen ett behov
              av att följa upp handlingsplanens uppdrag och beslut ännu tydligare.
              Det håller jag med om.
            </seg>
            <seg n="78cba6f2">
              Brottsoffer måste få mer stöd. Det måste bli lättare att få ut
              sitt skadestånd, men låt oss ändå avvakta den utredning som lämnas
              i slutet av april till regeringen.
            </seg>
          </u>
          <note type="speaker" n="75d0adc4">
            Anf. 56 JOHAN LINANDER (C):
          </note>
          <u who="johan_linander_d5de22" xml:id="i-8b12299831fdb032-0" n="c5129ffe">
            <seg n="14871ab8">
              Fru talman! En dag som denna, när vi ska debattera brottsoffers
              situation och kompensation till brottsoffer, måste man i första
              hand tänka på de brottsoffer som finns i Malmö. Det får inte finnas
              någon tvekan om att samhället står på brottsoffrets sida och att
              massiva insatser sätts in för att bekämpa den brottslighet och
              de kriminella som tror sig kunna göra vad som helst i Malmö.
            </seg>
            <seg n="90ff8edd">
              Detta är dock inte riktigt dagens debattämne, utan det handlar
              om ekonomisk kompensation på grund av brott, det vill säga skadestånd.
            </seg>
            <seg n="a9e014d0">
              När man lyssnar på några av de tidigare debattörerna har det
              delvis, speciellt när Kent Ekeroth var uppe i talarstolen, låtit
              som att samhället skulle ha ett ansvar för att ersätta skadelidande.
              Så kan bli fallet, det vill säga att samhället får ta över ett
              ansvar, men man måste alltid vara tydlig med att den som i första
              hand ska kompensera en skadelidande är den som har vållat skadan.
              Den som har begått ett brott mot en person och blir dömd till
              att utbetala skadestånd har huvudansvaret för att betala detta
              skadestånd. I andra hand kan det komma in försäkringar i bilden,
              och i tredje hand ska samhället ställa upp och hjälpa brottsoffret.
              Men det är inte samhället som blir skadeståndsskyldigt till den
              som lidit skada, utan det är faktiskt den som har begått brottet.
              Det måste man komma ihåg.
            </seg>
            <seg n="91b3c93f">
              Detta i sin tur betyder inte att samhället ska överlåta hela
              processen till den som har lidit skadan. Som det är i dag kan
              det vara mycket besvärligt att få ut sitt skadestånd. Vem som
              helst kan förstå att det för den som exempelvis har blivit våldtagen
              och ska kräva ut skadeståndet från våldtäktsmannen inte är lätt
              att ta kontakten för att försöka få ut skadeståndet. Man kan dock
              få hjälp; det ska också sägas.
            </seg>
            <seg n="ca9c2c72">
              Så fungerar det i dag. Det är klart att många av oss, inklusive
              jag och Centerpartiet, tycker att det vore bra med en ordning
              där samhället kan ta en större del i att hjälpa den brottsutsatta
              att få ut sitt rättmätiga skadestånd från den person som har ansvar
              för att betala skadeståndet, alltså den som har begått brottet.
            </seg>
            <seg n="73f0c551">
              Just därför har vi tillsatt den utredning som heter Brottsskadelagsutredningen.
              När jag lyssnar på Agneta Börjesson som i ett ganska högt tonläge
              frågade vad Alliansen vill göra och om vi tycker att allting är
              bra så är svaret att vi redan har agerat. Miljöpartiet tillsammans
              med Vänsterpartiet och Socialdemokraterna skriver i sin reservation,
              och jag citerar: Vi föreslår därför att en översyn görs i syfte
              att överväga en annan ansvarsfördelning vid utkrävande av skadestånd.
              En översyn det vill säga en utredning.
            </seg>
            <seg n="ca620aaf">
              Men vad är det som pågår just nu då? I september 2010, för mer
              än ett år sedan, tillsatte ju regeringen Brottsskadelagsutredningen
              som har precis detta uppdrag. Man måste därför ställa sig frågan
              om Miljöpartiet, Vänsterpartiet och Socialdemokraterna vill ha
              en utredning till. Är det egentligen det ni yrkar på? Eller vill
              ni ha något tilläggsdirektiv? Det skulle vara rätt bra att få
              veta vad ni egentligen vill.
            </seg>
            <seg n="e8845f3a">
              När det gäller Sverigedemokraterna är de tydligare. Det får man
              ge dem. De säger att det ska vara på ett visst sätt. Jag får säga
              att vi från Alliansens sida kanske är lite mer seriösa och tycker
              att det är bra att man har sett konsekvenser av och kostnader
              för ett förslag innan man lovar att det ska bli så. Men det kan
              mycket väl vara så att Brottsskadelagsutredningen kommer fram
              till att vi ska ha ett sådant system. Det vill jag inte alls utesluta
              på något sätt.
            </seg>
          </u>
          <note n="b3db144e">
            Med det, fru talman, yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker" n="fc267861">
            Anf. 57 CAROLINE SZYBER (KD):
          </note>
          <u who="unknown" xml:id="i-3adb0a5b104c6448-20" n="eaaf35ad">
            <seg n="089f8f9f">
              Fru talman! Att komma sist i debatten gör att det ibland känns
              som om allting har blivit sagt, men det jag vill säga är att jag
              tycker att det finns vissa saker som det behöver tryckas lite
              mer på. Det verkar ha varit så att alla inte riktigt har läst
              utskottsbetänkandet.
            </seg>
            <seg n="8ac8413d">
              Först och främst vill jag trycka på att jag tycker att det är
              bra att Riksrevisionen gör sådana här genomlysningar. Det är för
              oss väldigt viktigt att vi får ett rättsväsen som fungerar på
              ett bra sätt och att vi kan ta vår uppgift på allvar och försöka
              förbättra det.
            </seg>
            <seg n="1372bb1e">
              Det finns en stor uppslutning kring att systemet inte funkar
              på ett optimalt sätt. Det står också tydligt i vårt utskottsbetänkande
              att både utskottet och regeringen instämmer i att det finns problem
              i nuvarande ordning och att mycket kan förbättras. Därför blir
              jag lite förvånad när oppositionen sedan kommer till slutsatsen
              att det inte görs någonting, för regeringen har agerat på olika
              sätt.
            </seg>
            <seg n="2815b990">
              Bland annat har det tillsatts en utredning 2008 vars utlåtande
              hette Lätt att göra rätt och som handlade just om förmedling av
              brottsskadestånd. Den bereds för närvarande.
            </seg>
            <seg n="40b32e32">
              I september 2010 tillsatte regeringen en brottsskadeutredning.
              Den har mina allianskolleger varit inne på. Den kommer i april
              i år. Den ser jag fram emot väldigt mycket.
            </seg>
            <seg n="eb3a3a70">
              Vi har också tillsatt en utredning som heter Målsägandebiträdet
              ett aktivt stöd i rättsprocessen.
            </seg>
            <seg n="c32ff89f">
              Avslutningsvis tillsattes i juli 2010 Straffprocessutredningen,
              vars syfte är att skapa ett mer ändamålsenligt brottmålsförfarande.
            </seg>
            <seg n="d21bd26c">
              Allt det här bereds, allt det här pågår. Då undrar jag lite,
              precis som min kollega Johan Linander var inne på: Vad mer behövs
              i så fall?
            </seg>
            <seg n="a147c544">
              Jag håller med om att många upplever att reglerna för skadestånd
              och brottsskadeersättning är svåra att förstå. Därför har vi kristdemokrater
              länge velat utreda brottsskadelagstiftningen. Det är inte meningen
              att man ska vara tvungen att vänta i flera år på att få den ersättning
              man har rätt till och inte heller att man ska vara tvungen att
              ta personlig kontakt med förövaren.
            </seg>
            <seg n="ed2a7493">
              Det finns otroligt mycket mer att göra och vi kristdemokrater
              har även varit inne på att det kanske är dags att höja den symboliska
              summan på 500 kronor som man betalar in till Brottsofferfonden
              för att brottsutsatta i större utsträckning ska få hjälp och stöd.
            </seg>
            <seg n="c730d960">
              Det finns mycket att göra, men jag känner mig säker på att de
              utredningar och processer som är i gång också kommer att behandlas
              väl. Är oppositionen osäker får ni gärna konkretisera vad det
              är ni är osäkra på.
            </seg>
          </u>
          <note n="3ffc41a2">
            I detta anförande instämde Roland Utbult (KD).
          </note>
          <note n="8878017e">
            Överläggningen var härmed avslutad.
          </note>
          <note n="1f506eec">
            12 § Rätt information vid rätt tillfälle inom vård och omsorg
          </note>
          <note n="b1dc6543">
            Föredrogs
          </note>
          <note type="speaker" n="d7f681bf">
            Anf. 58 TERES LINDBERG (S):
          </note>
          <u who="teres_lindberg_3a2d29" xml:id="i-6f65c0dc28e7353a-0" n="4a246834">
            <seg n="73c1da1d">
              Fru talman! Det finns stora möjligheter att förbättra och utveckla
              vården med hjälp av informations- och kommunikationstekniken.
              Dagens system är inte alltigenom bra. Det visar också den rapport
              som riksrevisorn låtit göra, Rätt information vid rätt tillfälle
              inom vård och omsorg samverkan utan verkan? Det är bra att den
              här granskningen görs. Vi kommer nogsamt att följa de åtgärder
              som regeringen avser att vidta.
            </seg>
            <seg n="4fe56d1f">
              Riksrevisorns granskning visar på ett antal problem när det gäller
              tillämpningen av den nationella strategin för e-hälsa. Till exempel
              finns i dag lagliga möjligheter för vårdpersonal att få elektronisk
              direktåtkomst till patientinformation hos andra vårdgivare, men
              vägledningen för att tillämpa lagen är otillräcklig. Socialstyrelsens
              och Datainspektionens tillsyn av patientens integritet är motsägelsefull.
            </seg>
            <seg n="19fddbf9">
              Det är fortfarande inte möjligt att utbyta information med den
              kommunala omsorgen, vilket är en klar brist. Först 2011 påbörjades
              arbetet med att se över utbytet av information mellan hälso- och
              sjukvården och den kommunala omsorgen. Det är i och för sig bra
              att man påbörjade arbetet, men det borde ha gjorts långt tidigare
              och borde ha gått betydligt fortare.
            </seg>
            <seg n="fce452e5">
              Socialstyrelsen har utvecklat en nationell informationsstruktur
              och ett nationellt fackspråk för vård och omsorg. Men det finns
              inte någon klar ansvarsfördelning när det gäller hur förvaltningen
              av densamma ska ske. Det är heller inte klarlagt hur kunskaperna
              om detta ska spridas till vård och omsorg.
            </seg>
            <seg n="47824fa4">
              Vårdens organisering är avgörande för att informationsflödena
              och informationsutbytet ska fungera. Det är klart att vi skulle
              kunna ha en särskild diskussion kring effekterna av den ökade
              andelen privata aktörer, men det är inte det vi är här för att
              debattera i dag. Vad som dock är klart är att med en regering
              som har ambitionen att öka andelen privata aktörer inom vård och
              omsorg blir det allt viktigare att säkerställa ett effektivt utbyte
              över organisationsgränserna.
            </seg>
            <seg n="e2b462b9">
              Det är inte så att regeringen inte har några ambitioner. Det
              har den visst, och det tycker vi är bra, också inom de områden
              som riksrevisorn lyfter fram. Men, fru talman, regeringens ambition
              räcker inte till. Vi anser att det finns stora möjligheter att
              utveckla vården för patienterna med hjälp av informations- och
              kommunikationsteknik. En välutvecklad it-infrastruktur leder till
              att vårdpersonalen kan ägna mer tid åt patienterna, att vården
              anpassas till varje patients behov och att de samlade vårdresurserna
              kan användas på ett mer effektivt sätt.
            </seg>
            <seg n="2c848b39">
              Vi anser inte att regeringen tillräckligt har prioriterat arbetet
              med den nationella strategin för e-hälsa, utan den måste vidareutvecklas
              och förtydligas med bland annat uppföljning och mål som är utvärderbara.
            </seg>
            <seg n="d4fb41a5">
              I dag förekommer en överkonsumtion av såväl läkemedel som intag
              av olämpliga kombinationer av läkemedel. Ibland är den medveten,
              ibland omedveten. Vi menar att dessa problem skulle kunna minska
              med ett samordnat datasystem för förskrivning av läkemedel hos
              samtliga vårdgivare och apotek.
            </seg>
            <seg n="730e188d">
              Även journalhanteringen behöver utvecklas på motsvarande sätt.
              All information om en patient bör finnas på ett och samma ställe.
              Patienten borde själv ha tillgång till sin egen journal och ta
              ansvar för att dela med sig av den till olika vårdgivare. Patienten
              skulle på så sätt kunna avhända sig ansvaret att hålla reda på
              vilken medicin som ska tas tillsammans med en annan och så vidare.
            </seg>
            <seg n="24832d9b">
              Vi förespråkar ett system som per automatik kommer att minska
              risken för felmedicinering och överkonsumtion. Tid kommer att
              sparas och patientsäkerheten att öka. Det skulle också öka friheten
              för människor vid byte av vårdgivare och inte minst underlätta
              för att hålla ordning på informationen som har med den egna hälsan
              att göra. Rent praktiskt skulle frågan kunna lösas på liknande
              sätt som ett bankkonto på internet eller varför inte samlat på
              ett chip på ID-kortet. De tekniska möjligheterna finns och de
              har funnits länge.
            </seg>
            <seg n="eda92387">
              Flera socialdemokrater har motionerat kring just lösningarna
              för att effektivisera vården genom utvecklad informationsteknik.
              Tyvärr, och jag menar verkligen tyvärr, saknas den politiska viljan
              att gå vidare till smartare lösningar för framtiden.
            </seg>
          </u>
          <note n="916b38d3">
            Fru talman! Jag yrkar bifall till vår reservation under punkt
            1.
          </note>
          <note type="speaker" n="d7987fb8">
            Anf. 59 BARBRO WESTERHOLM (FP):
          </note>
          <u who="barbro_westerholm_2d1903" xml:id="i-18ea498613fcda33-0" n="cb0d4f75">
            <seg n="ecea4b1e">
              Fru talman! Nu behandlar vi regeringens skrivelse om rätt information
              vid rätt tillfälle inom vård och omsorg. Det är ju regeringens
              svar på Riksrevisionens rapport om vad som behöver göras. Ingen
              motion har väckts, utan det vi diskuterar är motioner som kom
              under allmänna motionstiden och som jag menar besvaras i regeringens
              skrivelse.
            </seg>
            <seg n="6ef53621">
              Läget då? Oppositionen visar otålighet över att det går långsamt
              att skapa den här it-strategin och vad därtill hörer. Vi visar
              också otålighet inför att få de olika delarna i mål, där strategin
              Nationell e-hälsa utgör det största enskilda initiativet. Men
              jag tror att det är viktigt att vi också tittar lite i backspegeln
              på vad det är som kan ha bidragit till att det här måste få ta
              sin tid.
            </seg>
            <seg n="376ff5cf">
              I mitten av 1980-talet höll vi på att få slopa vårt missbildningsregister
              som används för att tidigt upptäcka risker för det väntade barnet.
              Läkemedelsbiverkningsregistret var också i fara. Då fanns det
              en Orwelldebatt i samhället. Det rådde en debatt om ett stort
              register Metropolit. Det var en FRA-liknande reaktion mot centrala
              register i hälso- och sjukvården. Det fanns en reaktion mot att
              socialtjänsten och hälso- och sjukvården skulle kunna utbyta information,
              absolut inte via datanätet. Inom psykiatrin kunde man inte skicka
              journaler från Karolinska sjukhuset till Huddinge sjukhus. Undersökningar
              gjordes om.
            </seg>
            <seg n="a1a42baa">
              Allt detta berodde på en rädsla för att för mycket information
              skulle komma i för mångas händer. Det inrättades en datainspektion
              som hade ett vakande öga på att informationsflödet inte skulle
              bli för utbrett och integrationskänsligt.
            </seg>
            <seg n="a3007eb2">
              Detta ligger i botten för de processer som nu finns för att få
              ett bra och enhetligt journalsystem där man enkelt kan skicka
              information mellan olika vårdgivare, mellan socialtjänsten och
              hälso- och sjukvården, och samtidigt se till att det inte blir
              ett informationsflöde som den enskilde huvudpersonen inte kan
              acceptera.
            </seg>
            <seg n="d2aacc44">
              Det hela måste också ske med ett språk som är begripligt för
              alla inblandade. När jag var chef för Socialstyrelsen upptäckte
              jag hur det svenska språket inom olika discipliner och specialiteter
              användes på olika sätt. I it-branschen betyder ordet digitalisering
              en sak, inom medicinen betyder digitalisering en helt annan sak,
              nämligen att en person behandlas med läkemedlet Digitalis. Det
              finns rader av exempel på hur vår användning av språket måste
              utformas så i hälso- och sjukvården och socialtjänsten att inga
              missuppfattningar kan ske.
            </seg>
            <seg n="f0249837">
              Alla dessa delar, integriteten, sekretessen, språket och användarvänligheten
              i datorsystemen, måste klaras ut. Det tar tid. Det måste man ha
              förståelse för. Oppositionen och regeringssidan har här samma
              mål, men en rad frågetecken måste rätas ut.
            </seg>
          </u>
          <note n="0d4a0a47">
            Jag yrkar bifall till förslaget i betänkandet och avslag på reservationen.
          </note>
          <note type="speaker" n="48a27c5c">
            Anf. 60 RICKARD NORDIN (C):
          </note>
          <u who="lise_nordin_7a122f" xml:id="i-62f9721187ec5261-0" n="427e043c" next="i-bda00b05dedbfeca-0"/>
          <note n="afb308c3">
            Fru talman! Jag skulle vilja börja med att instämma i föregående
            talares yrkanden i fråga om bifall till förslaget i betänkandet
            och avslag på motionerna.
          </note>
          <u who="lise_nordin_7a122f" xml:id="i-bda00b05dedbfeca-0" n="427e043c" prev="i-62f9721187ec5261-0">
            <seg n="d997bc91">
              En god vård förutsätter mycket mer än bara kompetenta läkare
              och duktig sjukvårdspersonal. Funktionerna runt sjukvården måste
              också fungera effektivt och underlätta en bra vård. Det är också
              centralt, som vi i Centerpartiet många gånger påpekat, att vi
              behöver en god förebyggande vård. En person behöver kanske inte
              uppsöka sjukvården, utan det räcker med att kontakta sjukvårdsupplysningen.
              Det skapar stora vinster inte bara för samhället utan också för
              individen som inte behöver bli sjuk och uppsöka sjukvården.
            </seg>
            <seg n="a3aa3eaf">
              Av den anledningen är det glädjande att se de satsningar som
              regeringen har gjort på e-hälsa i form av sjukvårdsupplysningen
              på nätet, 1177.se, eller Ungdomsmottagningen, Umo.se. Förebyggande
              hälsovård behöver finnas där människor finns. Det behövs i form
              av arbetsplatser, friskvårdsanläggningar och på nätet där många
              människor rör sig.
            </seg>
            <seg n="7dc3ec13">
              Föregående talare tog upp historien under mitten av 80-talet.
              Det var då jag föddes, och den historien har jag inte riktigt
              med mig. Men jag har med mig historien om nätet. Jag har med mig
              historien om hur digitaliseringen av texter och information har
              skett. Jag spenderar betydligt mer tid på nätet, att läsa och
              skriva text där. Då är det också viktigt att jag har tillgång
              till dessa saker.
            </seg>
            <seg n="f05ac036">
              När en människa blir sjuk måste vårdkedja och vårdval fungera
              smärtfritt. Det är en självklarhet att om patienten ger sitt medgivande
              ska journalen vara tillgänglig både för den aktuella vårdgivaren
              och även för mig som patient. Här finns ett bra arbete som har
              påbörjats med webbportalen Mina vårdkontakter. Det hoppas vi givetvis
              ska utvecklas så att man så småningom kan boka kontakter och läsa
              sin egen journal.
            </seg>
            <seg n="b67ded23">
              Det är glädjande att både majoritet och opposition är överens
              om att det finns en utvecklingspotential att ta till vara på området.
              It är en del av vardagen, och många skriver, läser och hanterar
              text på en datorskärm i betydligt större grad än i pappersform.
              Då är det också naturligt att information finns tillgänglig i
              den formen.
            </seg>
            <seg n="dd384ae4">
              Regeringen delar också Riksrevisionens bedömning att det finns
              behov av att se över vissa delar av patientdatalagen och annan
              berörd lagstiftning för att säkerställa integritetsaspekter och
              utbyta information på ett kompetent sätt. Det är också glädjande
              att regeringen avser att tillsätta en utredare om integritetsaspekterna
              och har förordat utredare på flera andra områden som Riksrevisionen
              tar upp i sin kritik.
            </seg>
            <seg n="d4fd04df">
              Samtidigt är det viktigt att komma ihåg att alla inte har den
              tekniska kompetensen eller de ekonomiska möjligheterna att ha
              en fast internetuppkoppling. De får inte glömmas bort och knuffas
              undan. Deras rätt till information och integritet får inte bli
              lidande. Därför är det viktigt att internet inte får bli den enda
              vägen till patientinformationen. Det ska ses som en möjlighet
              och ett gott alternativ, inte den enda lösningen.
            </seg>
            <seg n="ad63dc48">
              It har en fantastisk potential och kan underlätta, effektivisera
              och förbättra för både vården och patienterna. Vi behöver bygga
              stödjande, integritetssäkrade och enkla system. Där är Riksrevisionens
              rapport och regeringens åtgärder en god bit på vägen.
            </seg>
          </u>
          <note type="speaker" n="1188472e">
            Anf. 61 ROLAND UTBULT (KD):
          </note>
          <u who="roland_utbult_bfeef4" xml:id="i-1115def9fcada292-0" n="baa96b1d">
            <seg n="827ebf72">
              Fru talman! Regeringens skrivelse om Riksrevisionens rapport
              om rätt information vid rätt tillfälle inom vård och omsorg är
              mycket intressant läsning. Den visar oss vilket stort utvecklingsarbete
              inom det vi kallar e-hälsan som pågår inom vård och omsorg till
              nytta för individen, alltså patienten, för personalen och för
              beslutsfattare.
            </seg>
            <seg n="19ae1c0d">
              Den nationella it-strategin, som är grunden för den gällande
              strategin Nationell e-hälsa, var ett initiativ från den socialdemokratiska
              regeringen. Det ska de ha en eloge för. Sedan har strategin utvecklats
              och förbättrats. Vi ser i dag att den nya inriktning som strategin
              fick 2010, med det nya namnet Nationell e-hälsa, på ett tydligt
              sätt handlar om att rätt aktör inom hälso- och sjukvården och
              socialtjänsten ska ha tillgång till rätt information vid rätt
              tillfälle.
            </seg>
            <seg n="ea604941">
              Strategiarbetet leds av regeringen, Socialstyrelsen, Sveriges
              Kommuner och Landsting, Famna och Vårdföretagarna tillsammans.
              Målet är säkrare insatser av högre kvalitet och konkret nytta.
              Exempel på nytta för individen, patienten, är den nationella sjukvårdsrådgivningen
              via internet och telefon med kortnumret 1177 och Ungdomsmottagningen
              på nätet, Umo.se, som vi också har hört nämnas tidigare.
            </seg>
            <seg n="f1a4094d">
              Patienten ska äga sin journal, och en nationell patientöversikt,
              NPÖ, ska göra det möjligt att behörig vårdpersonal med patientens
              samtycke ska kunna ta del av journalinformation som har registrerats
              hos andra vårdgivare. Målet är att den nationella patientöversikten
              ska vara införd i alla landsting vid kommande årsskifte, 2012/13.
            </seg>
            <seg n="af6e2b76">
              Ur ett individuellt perspektiv är det naturligtvis viktigt att
              kommunikationen mellan vården och socialtjänstens omsorg fungerar.
              Lika viktigt är det att integritetsaspekterna beaktas. Det här
              utreds för närvarande, och förslag kommer om en mer sammanhållen
              och ändamålsenlig hantering av information inom och mellan hälso-
              och sjukvård och socialtjänsten.
            </seg>
            <seg n="c199b7b7">
              Fru talman! Jag ser en framtid där patientens makt har stärkts
              ytterligare. Patientsäkerheten förbättras och allt det som ingår
              i det vi kallar e-hälsa har bidragit till en ännu bättre vård
              och omsorg i vårt land. Därmed yrkar jag att skrivelsen läggs
              till handlingarna.
            </seg>
          </u>
          <note n="8878017e">
            Överläggningen var härmed avslutad.
          </note>
          <note n="3e36c75e">
            13 § Försvarsmaktens stöd till samhället vid kriser
          </note>
          <note n="b1dc6543">
            Föredrogs
          </note>
          <note type="speaker" n="1aa95446">
            Anf. 62 MIKAEL JANSSON (SD):
          </note>
          <u who="mikael_jansson_9fa8c8" xml:id="i-3db4af8626cd9de7-0" n="4a12a860" next="i-6e8b2c7d4d43bfac-0"/>
          <note n="949b8848">
            Fru talman! Jag yrkar inledningsvis bifall till utskottets förslag
            under punkterna 1 och 2 samt bifall till reservationen under punkt
            3.
          </note>
          <u who="mikael_jansson_9fa8c8" xml:id="i-6e8b2c7d4d43bfac-0" n="4a12a860" prev="i-3db4af8626cd9de7-0">
            <seg n="940038cf">
              Variationen av hot mot samhället ökar. Vad som är militära respektive
              civila hot är inte längre självklart. Försvarsmakten kan vid svåra
              kriser och påfrestningar bistå det civila samhället. Civil-militär
              samverkan är därför en viktig funktion.
            </seg>
            <seg n="40271edf">
              Försvarsmaktens huvuduppgift är existensförsvaret av Sverige.
              Naturligtvis ska detta vara i huvudsak dimensionerande för investeringen
              i det militära försvaret. I någon mån bör civil krishantering
              kunna räknas in i dimensioneringen av försvaret. Detta utrymme
              bokförs i så fall inte på de militära anslagen. Eftersom militären
              regelbundet bidrar till det civila bör detta synas i uppdelningen
              av anslagen. Det skulle underlätta den ekonomiska styrningen.
              Att den befintliga militära förmåga vi bygger och vidmakthåller
              bistår det civila samhället innebär ett effektivare utnyttjande
              av skattepengarna.
            </seg>
            <seg n="b6415ce8">
              Den mängd bistånd till det civila samhället som Försvarsmakten
              kan ge är beroende av hur vi planerar för civil-militär samverkan.
              Mängden militärt bistånd till det civila är också beroende av
              storleken på Försvarsmakten.
            </seg>
            <seg n="4e12aeed">
              När vi hade allmän värnplikt och ett stort antal utbildningsplatser
              spridda över landet i våra landskapsregementen var Försvarsmaktens
              förmåga att bistå det civila samhället god. Vi hade en stående
              beredskap hos utbildningsomgångarna vid alla landskapsregementen
              och den tunga underliggande beredskapen från som mest 37 brigader.
            </seg>
            <seg n="1611c88b">
              I dag, när ett stort antal regementen har lagts ned och inriktningen
              på försvaret har övergått till att fokusera på internationella
              insatser, har försvaret fått en påtagligt försämrad förmåga att
              bidra till den civila beredskapen. Hur vi än planerar i dag kan
              vi inte matcha den beredskap vi då hade. Men vi lägger också mycket
              mindre skattepengar till försvaret än vi gjorde då.
            </seg>
            <seg n="950cf27d">
              Riksrevisionen konstaterar i sin rapport att Försvarsmaktens
              bistånd till det civila lokalt i dag är ad hoc-baserat och att
              det för närvarande vilar på lokala initiativ och gamla vanor sedan
              invasionsförsvarets tid.
            </seg>
            <seg n="9c1d867d">
              För ett fördjupat civil-militärt samarbete krävs att samarbetsvägarna
              formaliseras. Försvarsmakten bör finnas fysiskt närvarande i planering
              av civil beredskap och bör kopplas in i krishanteringen enligt
              tydliga rutiner.
            </seg>
            <seg n="7897acf8">
              Fru talman! Reservationen handlar i de två första yrkandena om
              ett förslag till öppnande av ett gränssnitt av den civil-militära
              samverkan. Förslaget innebär att planering av civil beredskap
              bör beredas hos kommuner och länsstyrelser efter yttrande av Försvarsmakten.
              Med en sådan rutin skulle det militära bidraget till det civila
              samhället bli mindre ad hoc-baserat än det är nu.
            </seg>
            <seg n="f7e90494">
              Vid en jämförelse med andra länders krishanteringssystem framstår
              stora olikheter. Rysslands och USA:s system bygger på volym och
              stora resurser. Stora aktörer får ofta särskilda resurser och
              projektansvar för att hantera stora kriser.
            </seg>
            <seg n="51de5dd3">
              Sveriges modell är väsentligt annorlunda. Det är nästan komiskt
              hur konfunderade utländska iakttagare har varit när de besökt
              krishanteringsövningar i Sverige. Jag minns särskilt en amerikansk
              krishanterare på hög nivå som utbrast: Kan en brandsoldat verkligen
              ge order till er ÖB att agera? Han menade då den starka position
              som en räddningsledare har i Sverige när en kris hanteras.
            </seg>
            <seg n="f15a83b4">
              Jag vill starkt lovorda den svenska modellen med principer om
              ansvar, likhet och närhet. Vi bör fortsätta med samma grundsystem.
              Det är mycket kostnadseffektivt.
            </seg>
            <seg n="891749f6">
              Varje myndighet och organisation ansvarar för sitt eget verksamhetsområde.
              Kommunerna, länsstyrelserna och regeringen har geografiskt definierat
              ansvar. Den som har ansvar för en verksamhet under normala förhållanden
              ska ha det också under en krissituation.
            </seg>
            <seg n="4aeff1a8">
              Under en kris ska verksamheten fungera på liknande sätt som vid
              normala förhållanden så långt det är möjligt.
            </seg>
            <seg n="07d6706e">
              Med närhetsprincipen menas att en kris ska hanteras där den inträffar
              och av dem som är närmast berörda och ansvariga.
            </seg>
            <seg n="77243658">
              Allt detta är principiellt mycket bra. Men stommen i krisberedskapen
              har varit bättre.
            </seg>
            <seg n="02934d85">
              När Sverige hade militärbefälhavare som i sina militärområden
              samverkade med civilbefälhavare fanns en naturlig civil-militär
              samverkan. Det som nu krävs för att återta förlorad civil-militär
              samverkan är att man finner en ny struktur och tydliga regler
              för samverkan.
            </seg>
            <seg n="d80c5205">
              Försvarsmaktens chefer på tillämplig nivå bör därför få yttra
              sig i beredskapsärenden hos kommuner och länsstyrelser för att
              därigenom skapa en tydlig kontaktyta. Utöver detta bör fasta funktioner
              hos de nationella skyddsstyrkorna byggas upp för att hantera kommunikationen
              med civila myndigheter.
            </seg>
            <seg n="699beef8">
              Våra militära internationella insatser, det militära biståndet,
              kan lära oss mycket om hur civil-militär samverkan kan byggas.
              Den kunskap som under insatserna ackumuleras hos militära och
              civila chefer bör tas till vara. I övrigt är det naturligtvis
              mycket av en resursfråga hur mycket civil beredskap vi har.
            </seg>
            <seg n="13a98922">
              Vårt tredje yrkande berör ansvarsfördelningen.
            </seg>
            <seg n="402744ec">
              Myndigheten för samhällsskydd och beredskap, MSB, har en viktig
              roll som stödjande och samordnande funktion vid krishantering.
              MSB kan skärskåda myndigheter med ansvar för krisberedskap och
              förutsättningslöst ställa frågor om den faktiska beredskapen.
              Därigenom kan MSB i skarpa lägen tidigt iaktta en kris och kontrollera
              om ansvariga myndigheter börjat agera.
            </seg>
            <seg n="e22fcffd">
              MSB har inte en övergripande roll annat än när andra myndigheter
              med aktuellt ansvar saknas. MSB ska verka stödjande och tvärfunktionellt.
              Det har dock visat sig vid olika övningar, till exempel kärnkraftsövningen
              Samö-KKÖ 2011, att MSB har ansett sig leda krishanteringen, vilket
              har lett till oklarheter om vem som egentligen leder krishanteringen
              i skarpt läge den lokala länsstyrelsen eller MSB. MSB:s och länsstyrelsernas
              ansvar behöver därför tydliggöras.
            </seg>
            <seg n="14a419b6">
              Fru talman! Reservationen handlar i det sista yrkandet om ett
              förtydligande av MSB:s roll.
            </seg>
          </u>
          <note type="speaker" n="484b0a83">
            Anf. 63 ÅSA LINDESTAM (S):
          </note>
          <u who="asa_lindestam_553116" xml:id="i-b0638b151786bd5b-0" n="af471acb">
            <seg n="1955fdb4">
              Fru talman! Jag vill börja med att yrka bifall till utskottets
              förslag.
            </seg>
            <seg n="acceaec1">
              Det som ligger till grund för detta betänkande är Riksrevisionens
              rapport och ett par motioner från allmänna motionstiden.
            </seg>
            <seg n="be2aa0ea">
              Det vi önskar här är att det ska bli en förbättrad styrning och
              uppföljning av Försvarsmaktens stöd till samhället vid kriser.
              Vi vill ha förbättrade samverkansformer med de berörda aktörer
              som är inblandade, och med befintliga resurser vi vill inte utöka
              dem.
            </seg>
            <seg n="92a56c28">
              Självklart är det, som vi hörde i det tidigare anförandet, de
              grundläggande principerna som styr. Den som har ansvar för en
              kris under normala förhållanden ska också ha ansvar för den när
              det brinner till. Det gäller också likhetsprincipen och närhetsprincipen,
              som vi hörde.
            </seg>
            <seg n="dc627d39">
              Helheten måste beaktas. När det händer någonting är det inte
              bara just när saken händer som man ska agera, utan vi vill att
              man också ska förebygga, förbereda, hantera och dessutom dra lärdom
              och utvärdera efteråt så att man agerar på rätt sätt. Det gäller
              alltså hela hotskalan.
            </seg>
            <seg n="25ed5544">
              Som vi också hörde i det tidigare anförandet är det räddningsledaren
              som kan bestämma genom lagen om skydd mot olyckor, som vi beslutade
              om för några år sedan. Räddningsledaren kan alltså ta hjälp från
              en statlig myndighet, från en kommun eller från Försvarsmakten
              när någon kris i samhället uppenbarar sig. Vi har lagen om Försvarsmaktens
              stöd till polisen vid terroristbekämpning, där det framgår att
              Rikspolisstyrelsen kan begära hjälp från Försvarsmakten. Vi har
              också en förordning om Försvarsmaktens stöd till civil verksamhet
              som säger att Försvarsmakten kan lämna stöd till statliga myndigheter,
              kommuner och landsting men också till enskilda.
            </seg>
            <seg n="8ea2d6d3">
              Försvarsmakten har tagit ett nytt beslut. De har beslutat att
              inrätta fyra regionala staber som kommer att finnas placerade
              ute i landet. Jag sätter min förhoppning till att det kommer att
              bli ett bra verktyg, eftersom man kommer närmare den lokala verksamheten,
              som kan behöva hjälp.
            </seg>
            <seg n="f70191a7">
              MSB kommer att stödja och samordna de arbeten som ska utföras.
              De leder inte verksamheten.
            </seg>
            <seg n="2c27764c">
              I försvarsutskottet begär vi att Försvarsmakten ska återkomma
              med en redovisning av de rekommendationer som Riksrevisionen har
              gjort i sin skrift och hur man ska hantera dem för att det ska
              bli ännu bättre.
            </seg>
            <seg n="17e343aa">
              Jag skulle också vilja gå in på några saker som kan inträffa
              i samhället och hur viktigt det är med lokal förankring.
            </seg>
            <seg n="e95dfaf6">
              För något år sedan inträffade en skogsbrand uppe i mina trakter,
              i Hassela. Det var bara ett par mil från min svärmors hus som
              det började brinna. Inom en timme, sedan man hade satt ned foten
              och begärt hjälp från hemvärnet, stod hundra personer färdiga
              för att ställa upp och göra något.
            </seg>
            <seg n="92843128">
              Det fanns också en uthållighet i systemet. Med det hemvärnet
              hade tränat för tidigare kunde man klara av att finnas på plats
              under fyra fem dygn, under den tid som branden härjade. Man kunde
              också leverera fordon, vilket var absolut behövligt, eftersom
              det brann på många ställen.
            </seg>
            <seg n="a87c5f91">
              Man kunde ha ledningen med sig, och det fanns en mobiltäckning
              i området som gjorde att man kunde prata med varandra. Sedan masterna
              hade brunnit upp var det inte så enkelt annars. Detta hade man
              alltså med sig, och dessutom hade man ett kokeri, för den händelse
              att det var långt till närmaste affär eller möjlighet att äta.
            </seg>
            <seg n="a7e6e97f">
              Vem annars skulle ha kunnat agera uppe i Hälsingeskogarna, om
              inte hemvärnet, Försvarsmakten, hade gjort det?
            </seg>
            <seg n="cd3b7a23">
              Jag vet också att man gör ett stort antal eftersök där man stöder
              samhället. Hemvärnet klarar av att ge sig ut i skog och mark.
              Man kan läsa kartor. Man kan agera i grupp. Man kan transportera
              och har möjlighet att ha hundar som gör eftersök. Man har också
              motorcyklar, så på de vägar där bilarna inte kan köra kan man
              åka med motorcyklar och ta sig fram.
            </seg>
            <seg n="27ec2272">
              Man har utbildning i krishantering och de svåra samtal som det
              kan bli vid ett eftersök. Man kan också ställa upp när räddningstjänsten
              ber om hjälp, till exempel vid utsläpp av kemikalier. Då kan det
              vara avspärrningar inom ett visst område som man måste göra.
            </seg>
            <seg n="6793f1c4">
              Jag kommer också ihåg när hela Bollnäs översvämmades av vatten,
              när jag inte var många år gammal. Det har vi också sett på andra
              ställen. I Ovanåker och även i Värmland har jag varit med om att
              se vattenmassor som kommer. Då kan Försvarsmakten stödja.
            </seg>
            <seg n="cea61cc5">
              Det senaste som hände var när vi i Söderhamn fick vår jul- och
              nyårshelg förstörd av oljeutsläpp. Det var inte den vanliga oljan
              utan råtallolja som läckte från en cistern. Då fanns det också
              en organisation runt omkring. Men då stämde inte lagarna riktigt,
              så att hemvärnet och de som verkligen kunde ha agerat kunde ställa
              upp. Det är ju bara när lagarna gäller som man kan begära hjälp
              från hemvärnet.
            </seg>
            <seg n="6a0b6bf7">
              Vi måste fundera närmare på det i framtiden, hur vi kan förändra
              systemet så att den som också är beredd att betala kan få hjälp
              från hemvärnet, så att inte en kommun själv ska behöva ringa och
              be om stöd. Det finns utvecklingspotential här.
            </seg>
            <seg n="552023a2">
              Men det som är viktigt att komma ihåg är att den lokala kännedomen
              är det som föder människors lust att vara med. När man känner
              sin mark, sin natur, sin stad, då vill man ställa upp och vara
              med. Försvarsmakten, med hjälp av hemvärnet, är de som kan agera.
            </seg>
          </u>
          <note n="0b5a793f">
            Bifall till utskottets förslag!
          </note>
          <note type="speaker" n="d37058c3">
            Anf. 64 STEFAN CAPLAN (M):
          </note>
          <u who="stefan_caplan_ea2db0" xml:id="i-03f425ff182a794b-0" n="a2cde9c5">
            <seg n="2c04a82a">
              Fru talman! Försvarsmaktens stöd till samhället vid kriser är
              oerhört viktigt. Om detta stöd inte fungerar tillfredsställande
              vid exempelvis stora översvämningar eller en orkan i vårt land
              märks detta tydligt.
            </seg>
            <seg n="a19abeb3">
              Riksrevisionens rapport visar att Försvarsmakten är en viktig
              resurs för samhällets krisberedskap men att förutsättningarna
              för att Försvarsmakten ska komma samhället till nytta behöver
              förbättras, genom ett förtydligande av regeringens styrning av
              Försvarsmaktens planering för uppgiften och genom förbättrade
              samverkansformer mellan berörda aktörer. Ansvaret delas av Försvarsmakten
              och relevanta aktörer.
            </seg>
            <seg n="4c66455b">
              Fru talman! Jag är övertygad om att det som Riksrevisionen tar
              upp i rapporten kommer att förbättras. Jag vill här lyfta fram
              några punkter som stärker min tro omkring detta.
            </seg>
            <seg n="4723300f">
              Med en ny insatsorganisation på plats ökar Försvarsmakten sin
              förmåga att bistå samhället vid en kris. Inrättandet av regionala
              staber ökar Försvarsmaktens samverkan med andra, såsom kommuner,
              länsstyrelser och andra myndigheter. Därtill kommer de regionala
              staberna att stärka ledningsförmågan av de hemvärnsförband som
              blir involverade vid en kris.
            </seg>
            <seg n="747214be">
              Närhetsprincipen är mycket viktig när det gäller snabb och effektiv
              insats av Försvarsmakten. Detta gäller informationsvägar men också
              vid övningar och insatser. Försvarsmaktens anskaffande av nya
              helikoptrar är också en viktig resurs att användas vid en krissituation
              i samhället.
            </seg>
            <seg n="0744f3c1">
              Med detta som lite bakgrund yrkar jag bifall till förslaget i
              betänkandet.
            </seg>
          </u>
          <note type="speaker" n="2a142d71">
            Anf. 65 PETER RÅDBERG (MP):
          </note>
          <u who="peter_radberg_0f74c9" xml:id="i-cb1f93b34b6ada6c-0" n="29550784">
            <seg n="73f107aa">
              Fru talman! Sverige har stått och kommer också framledes att
              stå inför stora och små kriser. Då är det viktigt att samhället
              har en beredskap för att kunna hjälpa till om så skulle behövas.
            </seg>
            <seg n="0d0d9a6e">
              I ljuset av detta är naturligtvis Försvarsmakten en viktig aktör.
              Därför är det mycket allvarligt när Riksrevisionen riktar skarp
              kritik mot Försvarsmakten och regeringen för att vara otydliga
              om försvarets roll vid kriser i det civila samhället.
            </seg>
            <seg n="137e5d6b">
              Den här debatten handlar om Försvarsmaktens stöd till samhället
              vid kriser. Men vi får inte glömma att vi måste utnyttja hela
              samhällets resurser om en kris skulle uppstå. En väg till det
              målet är att se till att det finns lokala förankringar om kris
              skulle uppstå runt om i vårt land.
            </seg>
            <seg n="b35a6414">
              Tyvärr har regeringen skurit ned i fråga om en rad olika aktörer
              som bistår samhället vid kriser. Ett exempel är Civilförsvarsförbundet,
              som har gått miste om 10 av 14 miljoner kronor i organisationsstöd
              de senaste två åren. Detta har gjort att deras verksamhet har
              minskat radikalt och att de inte kan bistå samhället på samma
              sätt som de gjorde tidigare.
            </seg>
            <seg n="1ecc1db2">
              MSB kom dagarna före jul ut med en rapport om 24 riskområden
              för svensk krisberedskap. Det handlar om allt från naturolyckor
              till störningar i elförsörjningen och cyberattacker. Det visar
              att vi måste ha en hög beredskap om olyckan är framme.
            </seg>
            <seg n="a0c28573">
              Försvarsmakten har en viktig uppgift att stödja civila myndigheter
              för att se till att samhället och dess funktionalitet skyddas.
            </seg>
            <seg n="d2738768">
              Regeringen har i sina styrande dokument inte angivit att Försvarsmakten
              ska ha någon särskild förmåga när det gäller uppgiften att bistå
              samhället. En återkommande formulering har varit att myndigheten
              ska kunna lämna stöd med befintlig förmåga och befintliga resurser.
            </seg>
            <seg n="ac9f9cca">
              Det kanske är dags att se över den formuleringen. Det är sannolikt
              så att det är ekonomiskt lönsamt för samhället om vi tillsätter
              medel för bistå samhället om olyckan skulle vara framme.
            </seg>
            <seg n="7b48c3a0">
              Så resonerar varje människa i dag när det gäller olika försäkringsskydd.
              Man kostar gärna på sig en hemförsäkring om det värsta skulle
              inträffa. Jag tycker att regeringen och samhället i stort borde
              tänka på samma sätt.
            </seg>
            <seg n="1c63b06b">
              Den säkerhetspolitiska synen har vidgats, och det kalla krigets
              invasionshot har ersatts med en breddad hotbild. Redan i försvarsbeslutet
              år 1996 sade regeringen att försvarets uppgifter skulle styras
              av ett vidgat säkerhetsbegrepp som inkluderade icke-militära hot
              och risker.
            </seg>
            <seg n="3f976289">
              Det vi kan se i dag är att Försvarsmakten i Sverige generellt
              sett är mindre integrerad i de civila strukturerna än vad den
              är i Finland, Danmark och Norge. Koordineringen mellan civila
              och militära strukturer i Sverige är otydlig enligt Riksrevisionen,
              och det finns inte några klara samverkansstrukturer.
            </seg>
            <seg n="8ea84bb2">
              Det som har hänt de senaste åren är att Försvarsmakten har centraliserats
              samtidigt som tyngdpunkten i det övriga samhällets ansvar för
              krishanteringen har förskjutits mot de lokala nivåerna. Detta
              har lett till att etablerade nätverk, kontaktytor och samverkansformer
              tyvärr har minskat. De funktioner som nu samverkar med civila
              myndigheter har inte motsvarande ansvar och mandat som sina motparter.
            </seg>
            <seg n="842cbd5c">
              Ett problem som både kommuner och även länsstyrelser har är att
              Försvarsmakten kräver att en formell begäran om stöd ska lämnas
              in till myndigheten för att Försvarsmakten över huvud taget ska
              vidta åtgärder. Då är problemet att Försvarsmakten aldrig egentligen
              kollar upp vilka resurser som behövs innan man formellt ställs
              inför ett reellt behov, och då kan det tyvärr vara för sent.
            </seg>
            <seg n="3c7d9351">
              Försvarsmakten poängterar att det är kostnadsdrivande åtgärder
              som inte vidtas i förväg. Här ber jag att regeringen och Försvarsmakten
              ser över sina rutiner för att bli mer effektiva om olyckan är
              framme.
            </seg>
            <seg n="62ad3e7f">
              Kommuner och länsstyrelser har ingen tydlig bild av vilka behov
              som kan uppstå i samband med större kriser och påfrestningar,
              samtidigt som de uppger att Försvarsmaktens förstärkningsresurs
              är otydlig. De har också pekat på att samhället behöver utveckla
              sina risk- och sårbarhetsanalyser för att tydligare kunna beskriva
              vilka behov som kan komma att uppstå vid kriser.
            </seg>
            <seg n="6236865e">
              Med de orden vill jag yrka bifall till förslaget i betänkandet,
              och jag tycker att det är trevligt att vi är så eniga i utskottet.
            </seg>
          </u>
          <note type="speaker" n="698863d3">
            Anf. 66 ALLAN WIDMAN (FP):
          </note>
          <u who="allan_widman_28f0df" xml:id="i-6b6c66d541e53d2d-0" n="b468c821">
            <seg n="0190d386">
              Fru talman! Av just det skälet ska jag försöka att fatta mig
              så kort som möjligt.
            </seg>
            <seg n="efb58fc0">
              Folkförankring är ett centralt begrepp i dagens försvars- och
              säkerhetspolitik. Folkförankring handlar om folkets vilja till
              försvar och motstånd. Det handlar om folkets vilja att vara delaktigt
              i försvaret, såväl det militära som det civila. Det handlar också
              ytterst om folkets vilja att bidra med de resurser som krävs för
              ett militärt och civilt försvar.
            </seg>
            <seg n="0a70c6c2">
              Folkförankringen måste bygga på ett antal olika klossar. Den
              kanske viktigaste av dessa är förmågan till nationellt försvar.
              Om förmågan till nationellt försvar går förlorad kommer folket
              i slutändan också att tappa viljan att försvara sig.
            </seg>
            <seg n="51ae2903">
              Den måste också bygga på solidaritet. Det handlar om solidaritet
              i vår globala värld med människor som är mindre lyckligt lottade
              och som befinner sig i andra hörn av världen.
            </seg>
            <seg n="16535bf5">
              Den måste också bygga på solidaritet med alla de män och kvinnor
              som sätter sin egen säkerhet på spel för andras våra veteraner.
              Det är ingen lätt sak för ett land som inte har upplevt krig på
              över 200 år eller ett land där numera bara några enstaka procent
              av befolkningen är aktivt deltagande i försvaret att åstadkomma
              folkförankring. Av det skälet måste i ett sådant land det militära
              försvaret också bli nyttigt för det civila samhället.
            </seg>
            <seg n="563d392d">
              Fru talman! Natten till den 28 september 1994 flög nio svenska
              militära helikoptrar mellan en sjunkande M/S Estonia och det svenska
              fastlandet. Den natten räddade modiga värnpliktiga ytbärgare livet
              på 50 människor. Vad den insatsen betyder i termer av folkförankring
              tror jag knappast kan överskattas.
            </seg>
            <seg n="48aebcf6">
              Men stöd till samhället är inte bara folkförankring. Skattebetalarna
              förväntar sig ett optimalt resursutnyttjande. Därtill stärks också
              Försvarsmaktens förmåga i och med stödet till det civila samhället.
              En gång i tiden genomförde Försvarsmakten regelmässigt hämtningar
              av svårt sjuka människor på otillgängliga platser i skärgården
              och i fjällen. Det faktum att helikoptrarna och helikoptervapnet
              nödtvunget behövde fungera varje dag gjorde att systemet var mycket
              mer berett, tillgängligt och användbart.
            </seg>
            <seg n="7e998979">
              Det är svårt att peka ut när stödet till det civila samhället
              började svikta. I 2004 års försvarsbeslut var det ett begrepp
              som återkom gång efter annan. Det handlade om att Försvarsmaktens
              kärnuppgift var den väpnade striden. Det där tog man nog inom
              Försvarsmakten till intäkt för att inte på samma sätt som tidigare
              tänka på vilket sätt man skulle nyttiggöra sig för samhället i
              övrigt.
            </seg>
            <seg n="a7f8e9b3">
              Peter Rådberg pekar på att det har skett en centralisering av
              inte minst ledningsstrukturen inom vår militära myndighet. Jag
              vill då påminna Peter Rådberg om att beslutet om att lägga ned
              de regionala staberna eller de så kallade militärdistrikten togs
              år 2005 under en annan regering än den som nu sitter.
            </seg>
            <seg n="1d4207e8">
              Det är sant att det i förordningstext finns en uppgift för Försvarsmakten
              att vara beredd att stödja civil verksamhet i samhället. Jag tror
              alltså att man inte heller där kan hitta förklaringen till att
              stödet efter hand har minskat.
            </seg>
            <seg n="c6597c4a">
              Fru talman! Jag tycker att det är väldigt bra att Riksrevisionen
              uppmärksammar problemet att vi inte utnyttjar våra resurser optimalt.
              I likhet med det övriga utskottet tror jag också att Försvarsmaktens
              förmåga till stöd behöver få större uppmärksamhet. Jag tror att
              Försvarsmakten gärna vill delta och göra nytta, men jag ser att
              det från många andra myndigheter finns ett svagt eller litet intresse
              för sådan samverkan.
            </seg>
            <seg n="122394fd">
              Det handlar inte bara om att resurserna ska ställas till förfogande.
              Det handlar också om att man ska ha uppdaterade planer och, inte
              minst, om att man regelbundet genomför övningsverksamhet för att
              det här ska bli meningsfullt.
            </seg>
            <seg n="b5088f5e">
              Det är utmärkt att utskottet kräver tydligare styrning och uppföljning
              samt tydligare krav på samverkan när det gäller stödet till samhället.
              Därmed, fru talman, yrkar jag bifall till utskottets förslag.
            </seg>
          </u>
          <note type="speaker" n="cc41a791">
            Anf. 67 TORBJÖRN BJÖRLUND (V):
          </note>
          <u who="torbjorn_bjorlund_e4a89e" xml:id="i-5085bce63517a280-0" n="cd14c646">
            <seg n="24daed37">
              Fru talman! Under lång tid har det i vårt land varit ganska självklart
              att Försvarsmakten finns som stöd och hjälp när det inträffar
              katastrofer och kriser i det civila samhället. Det är bra, och
              det är något som vi absolut måste värna.
            </seg>
            <seg n="10b0e67a">
              I detta betänkande tar vi upp den granskning som Riksrevisionen
              har gjort. I sin rapport har man beskrivit hur det här stödet
              fungerar och framför allt vad som kan göras bättre. Den kritik
              som framförs och de förbättringar som föreslås i rapporten får
              i det mesta medhåll både av regeringen och av utskottet. Vi lyfter
              fram de delar som man vill förbättra.
            </seg>
            <seg n="aacdd28b">
              Utifrån det som har sagts tidigare är det egentligen inte några
              särskilt kontroversiella slutsatser som dras, utan man kan hitta
              förbättringar och alla är överens om att de ska genomföras.
            </seg>
            <seg n="49ee0b8f">
              Det handlar alltså om att förtydliga Försvarsmaktens uppgift
              att lämna stöd, att göra bättre uppföljningar och att säkerställa
              bra samverkan mellan de olika aktörerna. Det är i princip detta
              som förslagen till förbättringar innehåller. Det är något som
              vi naturligtvis kommer att följa, och jag ser fram emot regeringens
              kommande rapporter och uppföljningar i de här frågorna.
            </seg>
            <seg n="2c655a3a">
              Det finns dock en sak som jag speciellt vill lyfta fram i detta,
              och det är hemvärnet. Hemvärnet är oerhört centralt när det gäller
              krishanteringen i det civila samhället. Det är inte bara en väsentlig
              del av försvaret, utan i dessa tider när vi inte har några krigshot
              och liknande är dess kanske viktigaste uppgift att stödja det
              civila samhället när kriser och katastrofer inträffar.Det har
              lyfts fram exempel på det förut.
            </seg>
            <seg n="abd2a273">
              Vi har gjort en stor förändring av vårt försvar när vi har gått
              från värnplikt till yrkesförsvar. Därför tycker jag kanske att
              just bevarandet, och i våra ögon kanske till och med utökandet,
              av hemvärnsstyrkorna är det som är det viktigaste just nu. Det
              gäller det militära försvaret men också krishantering och katastrofer
              i det civila samhället.
            </seg>
            <seg n="4265c91b">
              Då är det viktigt att lyfta fram både bemanning fler i uniform,
              kvinnor och män och materielförsörjning. Det handlar om att det
              finns materiel. Det är flera som har lyft fram det förut. Det
              handlar om fordon, radioapparater och sådana saker, så att man
              har kommunikation i krishanteringen.
            </seg>
            <seg n="9781f81d">
              Vi i Vänsterpartiet kommer att driva frågan om hemvärnet som
              en mycket viktig del av försvaret, inte minst ur krishanteringssynpunkt,
              också i framtiden.
            </seg>
            <seg n="7da3f8c2">
              I övrigt tycker jag att de ståndpunkter som även vi står för
              är bra redovisade i betänkandet. Jag avslutar med att yrka bifall
              till förslaget i betänkandet.
            </seg>
          </u>
          <note type="speaker" n="e38e83e1">
            Anf. 68 STAFFAN DANIELSSON (C):
          </note>
          <u who="staffan_danielsson_40fac6" xml:id="i-bc82e671a238c242-0" n="dc4f502d">
            <seg n="5b7a706b">
              Fru talman! Riksrevisionen har under ledning av riksrevisor Jan
              Landahl lämnat en utmärkt rapport om Försvarsmaktens stöd till
              samhället vid allvarliga kriser som regeringen och nu också riksdagen
              ska förhålla sig till.
            </seg>
            <seg n="ce90be26">
              Det här betänkandet är inte voluminöst, men det är viktigt. Vi
              är brett överens i dag, vilket är väldigt positivt. Och mycket
              klokt har sagts i debatten av, tycker jag, samtliga talare.
            </seg>
            <seg n="ba783343">
              Jag vill understryka vikten av att Försvarsmaktens resurser kan
              utnyttjas på allra bästa sätt när så erfordras, även vid civila
              kriser och katastrofer, och att planering sker i god samverkan
              mellan berörda myndigheter och Försvarsmakten.
            </seg>
            <seg n="44917d7e">
              Riksrevisionen har gjort bra iakttagelser och påtalar att Försvarsmakten
              är en viktig men lite otydlig stödresurs i samhällets krisberedskap.
              Man visar på att det starkare bör markeras att hemvärns- och förbandsresurser
              på lokal nivå bör ingå i myndighetens samverkan med det övriga
              samhället. Jag delar den uppfattningen liksom många av Riksrevisionens
              övriga slutsatser.
            </seg>
            <seg n="d0ef3b62">
              Försvarsmakten lämnar varje år stöd till samhället vid drygt
              300 tillfällen. Det handlar främst om ammunitionsröjning, om hjälp
              med att hitta försvunna personer och om brandbekämpning. Försvarsmakten
              har också gjort stora insatser vid till exempel stormen Gudrun
              och andra stora krishändelser i samhället.
            </seg>
            <seg n="e331fa9e">
              Allan Widman exemplifierade med betydelsen av nya helikopterresurser,
              av militära skäl. Men det finns också en viktig aspekt när det
              gäller att öka Försvarsmaktens möjligheter till stöd vid civila
              kriser, och det är bra.
            </seg>
          </u>
          <note n="c354be69">
            Utskottet understryker i sitt betänkande Riksrevisionens slutsatser,
            vilka också Miljöpartiet har väckt motion om. Jag yrkar bifall
            till förslaget i utskottets betänkande och avslag på reservationen.
          </note>
          <note n="8878017e">
            Överläggningen var härmed avslutad.
          </note>
          <note n="fefe7a1d">
            14 § Folkbildningsfrågor
          </note>
          <note n="b1dc6543">
            Föredrogs
          </note>
          <note type="speaker" n="596eff97">
            Anf. 69 AGNETA GILLE (S):
          </note>
          <u who="agneta_gille_591a91" xml:id="i-ee8da47fedbac74f-0" n="60a228dd" next="i-d8722d7e7107c460-0">
            <seg n="af842038">
              Fru talman! Nu ska vi diskutera folkbildning. Minnen från min
              barndom kom upp när jag skulle förbereda mig inför den här debatten.
            </seg>
            <seg n="7ef80220">
              Jag minns när jag var liten, hur stolt jag var över min mamma
              och hur imponerad jag var av henne. Jag minns hur hon kom hem
              vissa kvällar och hade kursböcker med sig. Kursböckerna var på
              engelska. Hon läste i en cirkel på ABF.
            </seg>
            <seg n="851743d9">
              Min mamma var lågutbildad, med 6-årig grundskola, och vårdbiträde.
              Hon lärde sig engelska vid ett av studieförbunden. Visst var hon
              lågutbildad, och hon är lågutbildad. Men hon är inte obildad,
              och det är mycket tack vare folkbildningen.
            </seg>
            <seg n="b6738fbc">
              När jag i dag besöker mamma det är ca 50 år senare är det fortfarande
              folkbildning som gäller. Det är en aktiv 82-åring som gärna deltar
              med liv och lust i olika cirklar och andra folkbildande kulturaktiviteter.
              Se bara på it-frågan! Folkbildningen ger de äldre chansen att
              kunna följa det som händer på nätet.
            </seg>
            <seg n="6603bbaf">
              Detta är bevis för vikten av folkbildning och vilken betydelse
              den har och har haft för vårt samhälle.
            </seg>
            <seg n="95f0fd24">
              Men, fru talman, det finns en rädsla hos mig, och den delar jag
              med många. Vad har hänt de senaste åren, och vad händer med folkbildningen
              framöver? Jag blir mycket rädd när jag ser att nuvarande regering
              inte satsar tillräckligt och kanske inte ser de behov som finns
              när det gäller att alla människor ska ha samma möjlighet att stärka
              sig genom att kunna förkovra sig.
            </seg>
            <seg n="1afc8ace">
              I över 100 års tid har människor i Sverige samlats för att på
              egna villkor studera, ta del av föreläsningar, vara med i studiecirklar
              eller delta i andra kulturaktiviteter.
            </seg>
            <seg n="1fbf3d65">
              Med hjälp av folkbildningen startade kampen för att man genom
              kunskap och bildning skulle göra det möjligt för fler människor
              att vara med och påverka i samhället. Men även i dag, år 2012,
              har folkbildningen med sin pedagogik och sitt sätt att möta människor
              en unik möjlighet att få fler att bli delaktiga i vårt demokratiska
              samhälle. Folkbildningen är och har alltid varit en kraft för
              att motverka klassamhället. Det är därför som folkbildningen är
              en sådan hjärtefråga för oss socialdemokrater.
            </seg>
            <seg n="3138a762">
              Vi anser att folkbildningen behövs oavsett vilken konjunktur
              Sverige befinner sig i. Det finns en stor risk att arbetslösa
              och andra resurssvaga grupper minskar sitt deltagande eller avstår
              helt från att delta i studieverksamhet, studiecirklar och folkhögskolekurser
              om vi inte vågar satsa. Nu för regeringen en politik som gör att
              Sverige är på väg att gå mitt itu. Vi är på väg från mycket höga
              arbetslöshetstal mot en massarbetslöshet. Det är då vi socialdemokrater
              ser att vi måste våga satsa på jobb och utbildning, bland annat
              genom folkbildningens försorg.
            </seg>
            <seg n="46698537">
              Vi vill att folkhögskolorna ska användas på ett bättre sätt för
              att bistå dem som vill skaffa sig en ny utbildning och dem som
              behöver komplettera tidigare utbildning. Sverige har i dag en
              ungdomsarbetslöshet som är en av de högsta i hela Europa, och
              många av våra arbetslösa ungdomar skulle behöva läsa in en utbildning
              eller komplettera sina utbildningar just för att kunna få ett
              jobb. Nu är många av dem i stället inlåsta i fas 3-aktiviteter.
            </seg>
            <seg n="58582756">
              Vi vet att folkbildningens pedagogik passar många som inte tidigare
              har tyckt att skolan har varit kul och passat för dem. Här ser
              jag folkhögskolan som en av flera viktiga aktörer för att hjälpa
              människor tillbaka till arbetslivet och till en ny utbildning
              och inte minst tillbaka till tron på sig själva.
            </seg>
            <seg n="f0bb610f">
              Folkhögskolans verksamhet bidrar till människors möjlighet till
              det livslånga lärandet samtidigt som de ges möjlighet till en
              personlig utveckling. För oss socialdemokrater är det en självklarhet
              att vi från statens sida ska se till att det finns tillräckliga
              resurser till folkbildningen.
            </seg>
            <seg n="f7bed39a">
              Som vi skriver i vår reservation nr 1 tycker vi att det är bra
              att regeringen ser kraften i studieförbundens verksamhet och även
              värnar om deras självständighet. Men när det gäller utvärderingen,
              som regeringen föreslår, skriver vi i vår motion att vi vill poängtera
              vikten av att utvärderingen ska handla om syftena och motiven.
              Utformningen med de fyra syftena och de sju verksamhetsområdena
              innebär en krånglighet och en detaljstyrning som begränsar det
              fria och det frivilliga i folkbildningen.
            </seg>
            <seg n="d3cf9e8a">
              Vi säger därför nej till de sju verksamhetsområdena och är av
              den uppfattningen att studieförbundens unika verksamhetsprofilering
              måste få möjlighet att utvecklas ytterligare. Därför anser vi
              att verksamhetsområdena bör tas bort. Vi hoppas att vi kan få
              stöd för det.
            </seg>
            <seg n="09ca3409">
              De tio studieförbunden har en gemensam grund, och de bedriver
              likartad verksamhet men de skiljer sig åt både vad gäller intern
              organisation och verksamhetsprofilering. Det är därför som studieförbunden
              själva bör ansvara för att göra risk- och väsentlighetsanalyser
              medan Folkbildningsrådet bör ansvara för hur detta följs upp.
            </seg>
            <seg n="4f9c2858">
              Fru talman! Med hänvisning till det jag nu har sagt yrkar jag
              bifall till reservation nr 1.
            </seg>
            <seg n="50d94c8d">
              En annan fråga som oroar mig är att man i en del kommuner och
              landsting drar ned på stödet till folkbildningen, vilket gör att
              många studieförbund och folkhögskolor har det tufft att driva
              sin verksamhet. Vi måste alla ta ett gemensamt ansvar för denna
              verksamhet staten, kommunerna, landstingen och regionerna. Jag
              förstår att många av kommunerna befinner sig i en tuff situation.
              Kostnader för sjuka och arbetslösa har skjutits över från staten
              till kommunerna genom regeringens politik.
            </seg>
            <seg n="89cfa5ff">
              Vi socialdemokrater tar alltid upp det delade ekonomiska ansvaret
              för folkbildningen det delade ansvaret mellan stat, kommun och
              landsting. I folkbildningspropositionen Lära, växa och förändra
              som lades fram 2006 betonades just att folkbildningen är en angelägenhet
              för hela samhället och att ansvaret för det ekonomiska stödet
              ska delas mellan stat, landsting och kommun. En enig riksdag beslutade
              då att regeringen skulle ta initiativ till överläggningar med
              Sveriges Kommuner och Landsting.
            </seg>
            <seg n="a279216a">
              Jag skulle vilja att mina borgerliga kolleger i utskottet i dag
              informerar oss här i kammaren om vad som har hänt sedan dess.
              Har ansvarig minister initierat några överläggningar, och vad
              har man i så fall kommit fram till? Min övertygelse är att det
              inte har skett men att det är en mycket viktig fråga att driva
              mot Sveriges Kommuner och Landsting. Frågan kvarstår: Vad har
              hänt?
            </seg>
            <seg n="7ff5f94f">
              I dag ger 18 kommuner noll kronor till folkbildningen. Av dessa
              kommuner är 14 borgerligt styrda. Det är inte de fattigaste kommunerna
              som har problem, vilket man kanske skulle kunna tro. Det är till
              exempel Danderyd, Järfälla, Lidingö, Nacka, Nykvarn, Tyresö, Vaxholm
              och Vellinge, det vill säga solsidan av samhället. De kanske inte
              vill satsa på folkbildning för att de inte vill vara med och motverka
              klassamhället. Frågan är hur de siffrorna kommer att se ut kommande
              år om borgarna får fortsatt förtroende.
            </seg>
            <seg n="8aa63c49">
              Vi vet att det med den tuffa ekonomiska situation som råder i
              kommuner och landsting finns en risk att flera kommuner kommer
              att nolla eller ytterligare minska sina anslag till folkbildningen.
              I Helsingfors som är Moderaternas flaggskepp finns det elva kommuner
              som ger noll kronor till folkbildning. Kan jag få svar på varför
              det är så?
            </seg>
            <seg n="81464b11">
              Mot bakgrund av det jag nu har sagt bör riksdagen ge regeringen
              till känna att det är angeläget att regeringen tar initiativ till
              en överläggning med Sveriges Kommuner och Landsting om bidragen
              till folkbildningen.
            </seg>
          </u>
          <note n="a5cc12e8">
            Fru talman! Jag yrkar bifall även till reservation nr 3.
          </note>
          <u who="agneta_gille_591a91" xml:id="i-d8722d7e7107c460-0" n="60a228dd" prev="i-ee8da47fedbac74f-0">
            <seg n="4170b45d">
              Jag vill också nämna att det är skrämmande att läsa Sverigedemokraternas
              reservation och ta del av deras syn på folkbildning. I reservationen
              står det: Mot bakgrund av detta bör allt statligt stöd till mångkulturalistiska
              verksamheter, även inom ramen för folkbildningen, dras in. Jag
              tycker att det är skrämmande.
            </seg>
            <seg n="6a685e2d">
              Av mitt efternamn, Gille, som är mitt flicknamn, kan utläsas
              att jag är vallonättling. Min familj invandrade till Sverige när
              det behövdes duktiga smeder och duktig arbetskraft. En del av
              mitt kulturarv är bland annat Knutfirandet i januari med maskerad
              och firande i Österbybruk och Gimo. Det är en kvarleva från vallonerna.
              Med Sverigedemokraternas politik skulle det inte vara möjligt.
              Det är skrämmande att ta del av de åsikterna. Det finns mer att
              säga om demokratiavsnittet i detta betänkande, men jag ser att
              jag redan har överskridit min tid.
            </seg>
            <seg n="a9913d52">
              Det finns flera S-reservationer. Vi socialdemokrater står naturligtvis
              bakom dem, men vi yrkar bifall endast till reservationerna 1 och
              3.
            </seg>
          </u>
          <note type="speaker" n="a76e6759">
            Anf. 70 TINA EHN (MP):
          </note>
          <u who="tina_ehn_aa733d" xml:id="i-5547db3ba08f6538-0" n="f320dea5">
            <seg n="41c336ed">
              Fru talman! I detta betänkande behandlas folkbildningsfrågor.
              Folkbildningens idégrund har många kännetecken. Den är icke-formell
              då den saknar nationellt fastställda läroplaner och betyg. Folkbildningen
              värderar både praktiska och teoretiska färdigheter, och den har
              förmågan att agera flexibelt med okonventionella metoder för att
              möta nya behov i samhället.
            </seg>
            <seg n="33765bf9">
              Miljöpartiet ser på folkbildningen historiskt och i nutid som
              en möjlighet för människor att mötas som jämlikar för att gemensamt
              höja kunskapsnivån och möta framtiden. Det är en grund i det svenska
              kunskapssamhället.
            </seg>
            <seg n="4b67826a">
              Betänkandet handlar också om Riksrevisionens rapport om statens
              stöd till studieförbunden. Av vad som har framkommit i den skrivelsen
              ska Folkbildningsrådet utveckla risk- och väsentlighetsanalyser
              inom studieförbund och folkhögskola och utveckla riktlinjer för
              uppföljning med fokus på innehåll och kvalitet. Det ska vara ett
              tydligare krav på Folkbildningsrådets myndighetsutövning. Jag
              ska inte säga så mycket mer om den skrivelsen, men har förstått
              att man ska göra en utvärdering av det statliga stödet. Den utredare
              som är tillsatt ska redovisa sitt uppdrag senast den 31 oktober
              2012.
            </seg>
            <seg n="9288991b">
              I betänkandet behandlas motioner från den allmänna motionstiden.
              Vi i Miljöpartiet ser på utbildning inklusive folkbildning som
              någonting som alla har rätt till och ska ges möjlighet till under
              hela livet. Folkhögskolorna är därför en alldeles speciellt viktig
              del i vårt möjlighetsgörandeland. Vi i Miljöpartiet vill att människor
              ska få möjlighet om och om igen. Folkbildning är så mycket mer
              än utbildning om man jämför med andra skolsystem. Där den ordinarie
              skolan misslyckas lyckas folkhögskolan nå ut och skapa förutsättningar
              för stora elevgrupper. Sammanlagt läser 12 000 elever varje år
              in gymnasiekompetens på folkhögskola. Av utvärderingarna vet vi
              att de som går vidare från den allmänna linjen klarar sig bra.
              Men det finns för få utbildningsplatser.
            </seg>
            <seg n="0c8c6a95">
              Det är ett sätt att växa som människa och ta ansvar. Det är mer
              än bildandet och det är mer än ett ämne. Det utvecklar oss i hög
              grad. Folkbildning är att ta vara på våra andra förmågor, att
              ta ansvar, att se sammanhang och möta hela samhället med allt
              vad det innebär.
            </seg>
            <seg n="e0f7f901">
              I en reservation gör vi i Miljöpartiet gemensam sak med Socialdemokraterna
              och Vänsterpartiet. Den handlar om det minskade stödet till folkbildningen
              från kommunerna, som Agneta Gille tidigare talade om. Enligt en
              rapport från 2010 har det generella stödet till studieförbunden
              minskat med 49 procent mellan 1991 och 2010.
            </seg>
            <seg n="700d49f1">
              En annan reservation från oss handlar om fler utbildningsplatser
              inom folkhögskolan. Vi ser möten mellan människor som en demokratisk
              kärna i kunskapssamhället. Vi ser ett större och bredare behov
              av att utveckla fler möjligheter till folkbildning och vi ser
              nya utmaningar.
            </seg>
            <seg n="feb0a9b5">
              Vi ser också att Arbetsförmedlingen genom folkhögskolornas regi
              kan genomföra utbildningssatsningar för unga arbetslösa ungdomar
              som saknar slutbetyg från grund- eller gymnasieskola.
            </seg>
            <seg n="668f3e76">
              Notera att det i betänkandet finns en motion från Kristdemokraterna
              där man bekymrar sig för precis samma sak och att man faktiskt
              gör detta. Kristdemokraterna lyfter i sin motion fram att detta
              kan påverka det fria bildningsarbetet. Det tycker jag är en mycket
              märklig inställning.
            </seg>
            <seg n="3712ae17">
              Men det intressanta när det gäller den diskussionen i betänkandet
              är att i svaret från Folkbildningsrådet är man inte främmande
              för att erbjuda 16-åringar en alternativ utbildningsform till
              gymnasiet. I dag är gränsen 18 år. Jag tycker att det är intressant
              eftersom det är precis det som Folkbildningsrådet är öppet för
              och som vi från Miljöpartiet föreslår i en annan reservation.
              Vi föreslår sänkt åldersgräns för allmän linje på folkhögskola.
            </seg>
            <seg n="45e8cee3">
              Jag vill nämna den sista reservationen. Den handlar om de estetiska
              ämnena i utbildningsverksamheten. Det är en S-reservation som
              vi har ställt oss bakom. Den tar upp det ämne som har engagerat
              mig och som jag inte tycker är en bra politik, nämligen att ta
              bort de estetiska ämnena i utbildningsverksamheten.
            </seg>
            <seg n="90d07cac">
              Även om det finns en ganska stor del av estetisk verksamhet inom
              folkhögskolorna verkar det finnas en syn på estetisk verksamhet
              från den här regeringen med utbildningsministern i spetsen som
              gör att man slopar de estetiska ämnena på gymnasiet som obligatoriska
              ämnen. Det är en bortprioritering som jag och Miljöpartiet ser
              allvarligt på och som vi som kulturpolitiker borde uppröras av
              oavsett partitillhörighet.
            </seg>
          </u>
          <note n="6430431f">
            Avslutningsvis ställer jag mig bakom samtliga reservationer från
            Miljöpartiet och yrkar härmed bifall till reservationerna 3 och
            5.
          </note>
          <note type="speaker" n="0679e95b">
            Anf. 71 MATTIAS KARLSSON (SD):
          </note>
          <u who="mattias_karlsson_5d0f42" xml:id="i-959bac8d8b67ed30-0" n="b454a37e" next="i-3ecec104439506b5-0"/>
          <note n="63fe4928">
            Fru talman! Jag börjar med att yrka bifall till Sverigedemokraternas
            reservation 2.
          </note>
          <u who="mattias_karlsson_5d0f42" xml:id="i-3ecec104439506b5-0" n="b454a37e" prev="i-959bac8d8b67ed30-0">
            <seg n="a7171fde">
              Vi ska i dag behandla betänkandet KrU2 om folkbildningsfrågor.
              Sverigedemokraterna är i grunden mycket positiva till den svenska
              folkbildningen. Vi är också stolta över den roll som de nationalistiska
              och socialkonservativa idéerna spelade i samband med att folkbildningen
              etablerades i Norden under det förrförra seklet.
            </seg>
            <seg n="92b262f7">
              Under sina tidiga år hade folkbildningen en avgörande betydelse
              för de mindre bemedlades chanser att nå bildning och personlig
              utveckling, vilket i sin tur var en viktig grund för den fortsatta
              demokratiseringsprocessen och välfärdsstatens framväxt.
            </seg>
            <seg n="ca1e0ebf">
              Som ett komplement till det offentligas utbildningsalternativ,
              en stöttepelare för det lokala kulturlivet, en väg till social
              gemenskap samt spridare av lusten att lära har folkbildningen
              även i dag en viktig funktion att fylla i vårt samhälle. Därför
              anser vi att det är fullt rimligt att stat och samhälle via skattemedel
              ger stöd till folkbildningen.
            </seg>
            <seg n="e3b77b89">
              Det är samtidigt också fullt rimligt att folkbildningen i likhet
              med andra mottagare av statsbidrag uppfyller vissa minimikrav
              vad gäller kvalitet, insyn och samhällsnyttigt innehåll.
            </seg>
            <seg n="97d1089b">
              Mot bakgrund av det sistnämnda är det en ganska omfattande kritik
              som framkommer i Riksrevisionens granskningsrapport, och det är
              en kritik som förtjänar att tas på allvar.
            </seg>
            <seg n="b4b875e2">
              Riksrevisionen påpekar bland annat att studieförbundens verksamhet
              i alltför stor utsträckning prioriterar kvantitet framför kvalitet.
              Man menar också att både regeringens och Folkbildningsrådets uppföljnings-
              och utvärderingsarbete är så bristfälligt att det blir svårt för
              riksdagen att avgöra i vilken utsträckning som statens syfte med
              statsbidraget tillgodoses samt att Folkbildningsrådet inte får
              tillräcklig information för att på ett effektivt och systematiskt
              sätt kunna använda sig av möjligheten att återkalla statsbidrag.
            </seg>
            <seg n="4d851a77">
              Att både regeringen och Folkbildningsrådet har vidtagit vissa
              åtgärder i syfte att minska dessa problem är bra, men frågan är
              om det är tillräckligt.
            </seg>
            <seg n="690ea0de">
              Att riksdagen i dag saknar tillräcklig information för att kunna
              avgöra i vilken utsträckning studieförbundens verksamhet lever
              upp till statens syften om att bland annat stärka och utveckla
              demokratin är naturligtvis mycket allvarligt. Något som är ännu
              allvarligare är dock att en del av studieförbundens verksamhet
              direkt motverkar en demokratisk samhällsutveckling.
            </seg>
            <seg n="e451fbe9">
              Fru talman! År 2005 arrangerade jag en middag för ett trettiotal
              partivänner i den småländska by där jag är född och uppväxt. Middagen
              var mycket trevlig ända fram till att min fru stängde av musiken
              och med panik i rösten skrek att vi blev attackerade. När jag
              tittade ut genom fönstret såg jag att hela byggnaden var omringad
              av personer i svarta uniformer med svarta rånarluvor för ansiktet,
              beväpnade med knivar, yxor och järnrör. Några sekunder senare
              slogs alla fönsterrutor i lokalen sönder, och det kastades in
              ett antal tårgasgranater. För att försöka undkomma tårgasen tog
              jag mig ut i foajén där jag genom fönstret såg hur en ung kille
              från vårt ungdomsförbund blev misshandlad ute på parkeringsplatsen.
              Jag bestämde mig då för att bege mig ut för att försöka hjälpa
              honom. Men min räddningsinsats fick ett minst sagt klent resultat.
              Jag hann knappt komma utanför dörren förrän jag blev attackerad
              med tårgassprej och järnrör, och denna omilda behandling gjorde
              att jag förlorade medvetandet.
            </seg>
            <seg n="20a3a9ea">
              Totalt 17 av mina partivänner skadades under denna attack. En
              ung tjej som led av svår astma drabbades av akut andnöd. Hon fick
              allvarliga kramper och gled in och ut ur medvetslöshet under nästan
              en timmes tid till dess att ambulansen kom.
            </seg>
            <seg n="9bc9f166">
              Några dagar senare gick den vänsterextrema terrorgruppen Antifascistisk
              Aktion ut med ett pressmeddelande där man tog på sig dådet.
            </seg>
            <seg n="911ae4b0">
              Attentatet 2005 var bara ett i en lång rad, och flera av mina
              partikamrater har råkat betydligt värre ut än vad jag gjorde.
              De vänsterextrema organisationerna och nätverken har bara under
              de senaste åren gjort sig skyldiga till hundratals politiskt motiverade
              brott, och vänsterextremismens mest militanta delar har av Säkerhetspolisen
              klassats som ett hot mot rikets inre säkerhet.
            </seg>
            <seg n="6e472924">
              Det vänsterextrema våldet drabbar naturligtvis inte bara sverigedemokrater.
              Alla som säger eller gör någonting som misshagar extremvänstern
              kan bli utsatta. Jag har träffat näringsidkare som har fått både
              sina liv och sina affärer fullständigt ödelagda efter åratal av
              våld och trakasserier från vänsterextrema grupper. Jag har talat
              med medlemmar ur Kristdemokraternas ungdomsförbund i Malmö som
              har berättat att många av deras medlemmar numera drar sig för
              att gå ut ensamma på stan på grund av hot och våld från vänsterextremister.
            </seg>
            <seg n="c2fff740">
              Många poliser har under de senaste åren drabbats av det vänsterextrema
              våldet i samband med sitt arbete. En bild som har etsat sig fast
              på min näthinna är bilden av den kvinnliga polis som fick näsan
              krossad av en sten i samband med en vänsterextrem demonstration
              i Malmö.
            </seg>
            <seg n="29ad15aa">
              Nu antar jag att en och annan vän av ordning här i kammaren frågar
              sig vad detta har med folkbildning att göra. Det tragiska svaret
              på den frågan är att folkbildningen genom framför allt studieförbundet
              ABF under en lång tid har haft ett omfattande och nära samarbete
              med den vänsterextrema rörelsen. Genom att tillhandahålla billiga
              eller kostnadsfria lokaler underlättar man deras verksamhet. Genom
              att arrangera gemensamma aktiviteter och manifestationer med dem
              skänker man dem legitimitet, och genom att bjuda in dem som talare
              vid olika evenemang ger man dem självförtroende, auktoritet och
              värdefulla kontakter.
            </seg>
            <seg n="46193c72">
              Genom bara några enkla Googlesökningar lyckades jag på bara några
              timmar hitta mer än ett hundratal exempel på ABF:s samarbete med
              vänsterextrema organisationer.
            </seg>
            <seg n="da2e6491">
              Frilansjournalisten Anders Rönmark undersökte för några år sedan
              ABF:s samarbete med den militanta vänstern och kommenterade resultatet
              på följande sätt: Jag blev faktiskt förvånad över att så många
              extrema vänsterorganisationer rör sig inom ABF. Men jag blev nog
              nästan mer förvånad över att ABF:s högsta ledning tog så lätt
              på det.
            </seg>
            <seg n="e4e1803c">
              I samband med EU-valet 2009 misshandlades en folkpartistisk valarbetare
              i Skärholmen i Helsingfors av huliganer från Antifascistisk aktion.
              Detta gav upphov till en debatt kring ABF:s i Helsingfors långvariga
              samarbete med den vänsterextrema organisationen Nätverket mot
              rasism där AFA ingår. Debatten resulterade i att ABF offentligt
              deklarerade att man skulle bryta samarbetet. Avståndstagandet
              tycks dock bara ha gällt ABF i Helsingfors. På andra håll i landet,
              bland annat i Värmland, har samarbetet nämligen fortsatt.
            </seg>
            <seg n="639a5e50">
              Syndikalistiska ungdomsförbundet är en våldsam organisation med
              mycket nära band till terrorgrupper som AFA och Revolutionära
              Fronten. SUF har därför av Säkerhetspolisen klassats som ett hot
              mot demokratin. Trots detta har ABF ett nära samarbete även med
              denna organisation. I bland annat Kalmar och Malmö förser ABF
              de lokala SUF-avdelningarna med permanenta möteslokaler. Trots
              att polisen i Malmö för några år sedan gick ut och vädjade om
              att stödet till bland annat SUF skulle upphöra har samarbetet
              fortsatt, och den vänsterextrema rörelsen i Malmö har årligen
              erhållit ett ekonomiskt stöd i miljonklassen. ABF och SUF arrangerar
              varje år ett stort antal manifestationer tillsammans, och företrädare
              för SUF bjuds regelbundet in för att tala vid olika ABF-evenemang.
              Som exempel på det sistnämnda kan nämnas att ABF Helsingfors år
              2010 bjöd in SUF för att tala på temat: Är det dags för den utomparlamentariska
              kampens vår? Jag kan även nämna att ABF i Uppsala under den rödsvarta
              dag som man arrangerade tillsammans med SAC Syndikalisterna så
              sent som i november 2011 bjöd in SUF för att tala på temat aktivism.
            </seg>
            <seg n="a72afb6c">
              År 2009 upplät ABF i Helsingfors sina lokaler åt en temadag arrangerad
              av en svensk stödgrupp till den blodsbesudlade peruanska maoistgerillan
              Sendero Luminoso. Ämnet för dagen var: Folkkriget som pågår i
              Peru är ett exempel som vi måste följa!
            </seg>
            <seg n="d42c14a7">
              Folkkrig var för övrigt också ett av de teman som Revolutionär
              Kommunistisk Ungdom valt att tala om när ABF vid olika tillfällen
              bjudit in dem för att tala i diverse socialistiska frågor.
            </seg>
            <seg n="4330dbbb">
              Trots att RKU gjort sig känt för sina indoktrineringsresor till
              Nordkorea och för sitt stöd till terroristorganisationer som Farc
              och Hamas har flera lokala ABF-avdelningar valt att teckna lokala
              samarbetsavtal med organisationen.
            </seg>
            <seg n="5696509d">
              Så sent som i september 2011 arrangerade ABF och RKU en gemensam
              revolutionsfestival i Uppsala. Deltagarna fick lära sig att de
              som startar upplopp i förorterna är hjältar och att det är rätt
              att använda våld mot polisen.
            </seg>
            <seg n="b98f4173">
              ABF:s stöd till antidemokratiska organisationer och verksamheter
              stannar tyvärr inte vid vänsterextremismen. Det finns också exempel
              på att man samarbetat med muslimska fundamentalister. I Malmö
              har man till exempel under lång tid givit stöd åt Islamiska Kulturföreningen
              som låg bakom ett av de allvarligare upploppen i Rosengård och
              som arrangerat föreläsningar till stöd för sharialagar och Usama
              bin Ladin.
            </seg>
            <seg n="62d2a193">
              Situationens allvar understryks inte bara av det faktum att ABF
              understöder antidemokratiska organisationer utan också av att
              antidemokratiska organisationer faktiskt är en del av ABF. Bland
              de medlemsorganisationer som listas på ABF:s hemsida hittar man
              till exempel Kommunistiska Partiet ett revolutionärt parti som
              inte tar avstånd från våld som politisk metod och som ägnar en
              stor del av sin energi åt att förneka eller försöka förminska
              de kommunistiska diktaturernas brott mot mänskligheten.
            </seg>
            <seg n="e192a90a">
              Ett studieförbund med demokratiskt tveksamma medlemsorganisationer
              och en oklar gränsdragning mot muslimsk fundamentalism är det
              relativt nybildade Ibn Rushd vars övergripande vision är att islam
              ska vara en självklar del av Sverige. Bland detta förbunds ledande
              medlemsorganisationer märks bland annat Sveriges muslimska förbund
              som blivit uteslutet ur paraplyorganisationen Sveriges muslimska
              råd och vars ordförande inför valet 2006 gick ut och krävde införandet
              av sharialagar i Sverige.
            </seg>
            <seg n="d83360cb">
              En annan medlemsorganisation är Sveriges unga muslimer som bland
              annat givit ut en tidskrift med starkt antisemitisk prägel och
              som gång på gång under de senaste åren bjudit in utländska föreläsare
              som hyllat talibanerna i Afghanistan och förespråkat allt från
              självmordsbombningar och hustrumisshandel till mord på homosexuella.
            </seg>
            <seg n="42d59fb3">
              En tredje medlemsorganisation är Islamiska Förbundet i Sverige.
              Även denna organisation har kritiserats av bland annat Svenska
              kommittén mot antisemitism för att man bjudit in föreläsare som
              förespråkar hat mot judar och våld mot kvinnor. Organisationen
              har av bland annat SVT:s Uppdrag granskning och flera oberoende
              experter pekats ut som islamistisk och fundamentalistisk.
            </seg>
            <seg n="fb17ffc2">
              Före detta ordföranden Abdirizak Waberi numera riksdagsledamot
              för Moderaterna har i olika sammanhang uttalat sitt stöd för sharialagar
              och för en bokstavstolkning av koranen och givit sitt stöd till
              islamistiska påbud om att kvinnan ska vara underordnad mannen,
              att män inte ska ta kvinnor i hand och att dans och musik ska
              förbjudas.
            </seg>
            <seg n="61130428">
              Hela dagen skulle jag kunna stå här och rada upp belägg för de
              brister som finns inom folkbildningen på demokratiområdet. Exemplen
              kan som sagt räknas i åtminstone hundratal. Min talartid är dock
              inte obegränsad, men jag hoppas att detta räcker för att budskapet
              ska gå fram.
            </seg>
            <seg n="0d9486d2">
              Det är naturligtvis helt oacceptabelt att svenska skattemedel
              som är avsedda att gå till arbete för att stärka demokratin i
              stället används till att understödja extremism och i vissa fall
              ren terrorism.
            </seg>
            <seg n="e4d7e449">
              Sverigedemokraterna menar att det just nu inte finns någon viktigare
              eller mer akut folkbildningsfråga än frågan om att snarast möjligt
              etablera en nolltolerans mot antidemokratiska rörelser. Kontrollerna
              måste skärpas och förbättras så att dylika tendenser kan upptäckas
              och åtgärdas. De lokalavdelningar som vid upprepade tillfällen
              samarbetar med antidemokratiska organisationer bör få sitt skattefinansierade
              stöd indraget.
            </seg>
            <seg n="63e554d4">
              Om ett studieförbund skulle visa sig vara helt ovilligt eller
              helt oförmöget att ta tag i problemen bör man från riksdagens
              och regeringens sida, menar jag, allvarligt överväga att helt
              dra in det skattefinansierade stödet till detta förbund.
            </seg>
          </u>
          <note type="speaker" n="27c6d5fa">
            Anf. 72 TINA EHN (MP) replik:
          </note>
          <u who="tina_ehn_aa733d" xml:id="i-5547db3ba08f6538-1" n="f320dea5">
            <seg n="d228c007">
              Fru talman! När vi här i kammaren debatterade kulturbudgeten
              hade Mattias Karlsson och jag en replikomgång. Jag tog då upp
              att ni sverigedemokrater framhåller att folkbildningen på flera
              sätt fyller en viktig funktion i det svenska samhällslivet men
              är skeptiska till de inslag av mångkulturalism, politisk extremism
              och ensidig politisk påverkan som ni anser ryms inom verksamheten
              i dag här hade jag plockat från er text.
            </seg>
            <seg n="19447e6e">
              Därför ställer jag frågan: Varifrån kommer detta?
            </seg>
            <seg n="a531f452">
              Mattias har gjort läxan och här plockat fram otroligt många trådar
              som han knyter ihop till att det hela har med folkbildning att
              göra. Det vore ganska intressant om vi alla började leta efter
              trådar till väldigt uppseendeväckande händelser som man kan betrakta
              som extrema och koppla till extremistiskt våld och så vidare.
            </seg>
            <seg n="745cea6e">
              Jag förstår inte riktigt hur detta kan ha med ett gott folkbildningssamhälle
              och ett demokratiskt grundsamhälle att göra. Under den tid Sverigedemokraterna
              suttit med i riksdagen och debatterat har jag upptäckt att grunden
              till alla problem i samhället tydligen har med invandring att
              göra, så jag är inte alls förvånad över att man kopplar till mycket
              av extrema händelser och sådant.
            </seg>
            <seg n="4d105051">
              Här nämner du, Mattias, det nya folkbildningsförbundet Ibn Rushd.
              Jag vet inte om du har läst utvärderingen av hur positivt det
              varit att man har bildat detta förbund förmodligen inte. Jag kan
              rekommendera den läsningen.
            </seg>
            <seg n="03ac1822">
              Jag tycker också att det skulle vara lite smakligt om man tittade
              på den historia man själv i de här sammanhangen är kopplad till
              och på vad som då framkommer.
            </seg>
          </u>
          <note type="speaker" n="6c999d16">
            Anf. 73 MATTIAS KARLSSON (SD) replik:
          </note>
          <u who="mattias_karlsson_5d0f42" xml:id="i-72d154f64f6d1832-0" n="b454a37e">
            <seg n="782430a6">
              Fru talman! Lika lite förvånad som Tina Ehn är över mitt anförande
              är jag över Tina Ehns replik.
            </seg>
            <seg n="6da964a7">
              Det är signifikant för Miljöpartiet och för de rödgröna partierna
              över huvud taget att hela tiden vända det blinda ögat till när
              det handlar om extremism som kommer från islam eller från de vänsterextrema
              organisationerna.
            </seg>
            <seg n="b258f3dc">
              Tina Ehn säger att hon inte kan förstå vad det har med folkbildning
              eller med ett demokratiskt samhälle att göra att det studieförbund
              som erhåller den största andelen skattepengar upplåter sina lokaler
              åt organisationer som ägnar sig åt terrorism, bjuder in demokratimotståndare
              till att tala vid sina evenemang samt arrangerar gemensamma manifestationer
              och skriver under ideologiska plattformar tillsammans med direkt
              antidemokratiska rörelser. Att Tina Ehn inte kan förstå vad det
              har med demokrati och folkbildning att göra har jag väldigt svårt
              att förstå.
            </seg>
            <seg n="ab6c04e3">
              Här handlar det inte om enstaka exempel eller om lösa trådar.
              Det handlar om hundratals fall, om någonting som är så djupt rotat
              att ABF till och med har en antidemokratisk organisation bland
              sina medlemsorganisationer.
            </seg>
            <seg n="4bb00a55">
              Visst förekommer det olika utslag av extremism i princip i alla
              rörelser. Vi har tagit ansvar för de problem vi haft i vår tidigare
              historia. Men jag tycker att om man som Tina Ehn har ett språkrör
              som fram till nyligen var aktiv syndikalist ska man kanske akta
              sig för att kasta sten i glashus.
            </seg>
          </u>
          <note type="speaker" n="7cde610c">
            Anf. 74 TINA EHN (MP) replik:
          </note>
          <u who="tina_ehn_aa733d" xml:id="i-5547db3ba08f6538-2" n="f320dea5">
            <seg n="02a7bd80">
              Fru talman! Det skulle vara trevligt om man från Sverigedemokraternas
              sida någon gång kunde bita sig fast vid de positiva delarna i
              samhället i stället för att bara peka ut någonting som man fastnat
              i.
            </seg>
            <seg n="a93d28b1">
              Vi hör aldrig någonting från Mattias Karlsson om det positiva
              med folkbildningen, utan det är problem man letar efter. Man målar
              upp en bild som några kanske håller med om.
            </seg>
            <seg n="e1769cb5">
              Jag skulle vilja läsa lite grann ur den tidning som vi får från
              folkhögskolorna. En journalist, Cecilia Uddén som vi alla känner
              till, gick på en folkhögskola och fick mycket stor inspiration
              från en lärare där.
            </seg>
            <seg n="589b1fe4">
              Det står så här: Han brukade koka te åt oss i sin ryska samovar
              i början av lektionen och sedan hämtade han högar av böcker från
              bakluckan från sin gamla bil och halva biblioteket därtill. Han
              kunde börja sina föreläsningar med att säga: Jo, förstår ni, hemma
              i Kabul så Inte hade han varit i Kabul och inte heller i flertalet
              av de andra platser han berättade om men ändå framställde han
              platsen som hemma. Han lyckades att med sin mycket speciella undervisningsstil
              visa att man blev hemma överallt i världen om man läste om och
              engagerade sig i olika frågor och platser. Jo, det är klart att
              det var en och annan som inte begrep sig på hans stil men för
              mig är hans lektioner minnen för livet. Han hade ingen som helst
              struktur i sin undervisning men visade ändå att allt i världen
              kan vara intressant.
            </seg>
          </u>
          <note type="speaker" n="983b0e97">
            Anf. 75 MATTIAS KARLSSON (SD) replik:
          </note>
          <u who="mattias_karlsson_5d0f42" xml:id="i-72d154f64f6d1832-1" n="b454a37e">
            <seg n="ace08549">
              Fru talman! Jo, Tina Ehn, som en del av oppositionen i riksdagen
              kan jag upplysa om att det är mitt jobb att peka på problem. Det
              gör du också, så klart. Det gör alla oppositionspartier. Det du
              invänder mot är att jag tar upp problem du inte tycker att man
              ska tala om. Det är där ditt problem ligger.
            </seg>
            <seg n="d8144410">
              Du säger att jag inte säger någonting positivt om folkbildningen.
              Jag började dock med att säga positiva saker om folkbildningen,
              och jag kan upprepa det: Som ett komplement till det offentligas
              utbildningsalternativ, en stöttepelare för det lokala kulturlivet,
              en väg till social gemenskap samt som spridare av lusten att lära
              har folkbildningen en viktig funktion i vårt samhälle i dag. Därför
              är det också fullt rimligt att vi via staten och samhället ger
              skattemedel i stöd till folkbildningen.
            </seg>
          </u>
          <note type="speaker" n="395df16a">
            Anf. 76 AGNETA GILLE (S) replik:
          </note>
          <u who="agneta_gille_591a91" xml:id="i-16116c69a17d74da-0" n="60a228dd">
            <seg n="13537c95">
              Fru talman! Det är fascinerande och skrämmande att höra Sverigedemokraterna
              och Mattias Karlsson. Jag måste säga att det är en tydlig del
              av hur ni ser på att man kanske måste ha en åsiktsregistrering
              någonstans. Det är nämligen precis det du har redogjort för här,
              att det finns synpunkter från er sida vad gäller hur folkbildningsmedel
              används.
            </seg>
            <seg n="33d1a7a7">
              Jag är glad och stolt över ABF, de övriga nio folkbildningsförbunden
              och den verksamhet de bedriver. De har möjlighet att bidra till
              den bildning som ändå är. Jag önskar att fler ur Sverigedemokraterna
              skulle ha möjlighet att delta i folkbildningen när det gäller
              vad som har hänt ute i Europa för ett antal år sedan, att gå igenom
              och titta på det. Det skulle kanske vara ett uppvaknande vad gäller
              hur vi hanterar människor och människors värde.
            </seg>
            <seg n="7d6c739d">
              Jag skulle främst vilja ha ett svar från Mattias Karlsson på
              frågan hur han ser på åsiktsregistrering.
            </seg>
          </u>
          <note type="speaker" n="09d40d82">
            Anf. 77 MATTIAS KARLSSON (SD) replik:
          </note>
          <u who="mattias_karlsson_5d0f42" xml:id="i-72d154f64f6d1832-2" n="b454a37e">
            <seg n="5933f0ae">
              Fru talman! Fascinerande och skrämmande var orden. På grund av
              att jag lyfter fram att folkbildningen direkt samverkar och stöttar
              antidemokratiska rörelser vars avstickare i andra europeiska länder
              ligger bakom i alla fall tiotals miljoner människors död har Agneta
              Gille mage att anklaga mig för att inte respektera människovärdet.
              Det är så magstarkt och så bortom all vett och sans att jag inte
              riktigt vet hur jag ska kommentera det.
            </seg>
            <seg n="39bca6dc">
              Du anklagar mig också för att ha synpunkter på hur folkbildningsmedel
              används. Ja, jag har synpunkter på hur folkbildningsmedel används.
              Jag ser det som mitt jobb som riksdagsledamot att se till att
              skattemedel används till det de är avsedda att användas till.
              I detta fall har jag pekat på att det finns hundratals exempel
              på att skattemedel används på ett sätt som står i direkt motsatsförhållande
              till hur de är tänkta att användas.
            </seg>
            <seg n="cc770286">
              Agneta Gille, du är en del av socialdemokratin. Socialdemokratin
              är den ledande organisationen inom ABF. I stället för att angripa
              mig borde du ta ditt ansvar. Du borde presentera lösningar på
              hur vi ska komma till rätta med dessa problem och hur vi ska komma
              till rätta med att ABF direkt medverkar till att antidemokratiska
              rörelser får ett starkare fäste i Sverige.
            </seg>
          </u>
          <note type="speaker" n="7627900c">
            Anf. 78 AGNETA GILLE (S) replik:
          </note>
          <u who="agneta_gille_591a91" xml:id="i-16116c69a17d74da-1" n="60a228dd">
            <seg n="7ad856a6">
              Fru talman! Min fråga till Mattias Karlsson handlade om åsiktsregistrering
              och hur vi ska hantera den delen i det som Mattias Karlsson har
              stått här och pläderat för. Det skulle jag vilja ha ett tydligare
              svar på.
            </seg>
            <seg n="24b21dc1">
              Visst är det så att det finns ytterligheter inom allt så är det
              men jag är trots detta väldigt stolt och glad över det våra folkbildningsförbund
              genomför och har fokus på. Vad gäller åsiktsregistreringen vill
              jag dock fortfarande ha en synpunkt från Mattias Karlsson.
            </seg>
          </u>
          <note type="speaker" n="78d34725">
            Anf. 79 MATTIAS KARLSSON (SD) replik:
          </note>
          <u who="mattias_karlsson_5d0f42" xml:id="i-72d154f64f6d1832-3" n="b454a37e">
            <seg n="4afcec6f">
              Fru talman! Om Agneta Gille menar att det är åsiktsregistrering
              att kontrollera ifall de organisationer man stöttar, hjälper och
              ger bidrag till står för demokrati, människovärde, yttrandefrihet
              och sådana saker ja, i så fall är jag för åsiktsregistrering.
            </seg>
            <seg n="aeadaa6e">
              Jag undrar om Agneta Gille hade beskrivit det i termer av åsiktsregistrering
              om vi hade talat om exempelvis nazistiska organisationer. Om det
              vore så att ABF upplät sina lokaler och gav pengar till, bjöd
              in och samverkade med nazistiska organisationer hade Agneta Gille
              varit emot det också? Hade det också varit åsiktsregistrering
              och ett uttryck för att inte respektera människovärde? Jag tror
              inte det, och det menar jag är ett exempel på en häpnadsväckande
              dubbelmoral.
            </seg>
            <seg n="688a421a">
              Det är också ett tecken på ett mer djupliggande problem i vårt
              samhälle, nämligen att man inte ser och behandlar de totalitära
              ideologierna på ett likartat sätt. Man vänder det blinda ögat
              till när det gäller kommunismens brott mot mänskligheten. Det
              tycker jag är otroligt synd. Jag tycker att Socialdemokraterna
              har gjort ett bra arbete mot nazism. Jag tycker att man skulle
              titta på det arbetet och arbeta likadant när det handlar om vänsterextremismen,
              för den är i dag ett lika stort hot mot demokrati och yttrandefrihet.
            </seg>
          </u>
          <note type="speaker" n="d19eb70a">
            Anf. 80 BENGT BERG (V):
          </note>
          <u who="bengt_berg_3b50e5" xml:id="i-746649ec9f9dc33e-0" n="4fd4a01a" next="i-3f36a2efdcbf78d3-0">
            <seg n="7f1be15c">
              Fru talman! Jag vill inledningsvis säga att jag instämmer väldigt
              mycket i det Agneta Gille och Tina Ehn redan har sagt och att
              jag yrkar bifall till reservation nr 3.
            </seg>
            <seg n="7e832432">
              För den som intresserar sig för folkbildning är det naturligt
              att umgås även med begrepp som kunskap eller forskning, det fria
              kunskapssökandet eller, om man så vill, hela folkets bildning.
              Det har varit en viktig del av det demokratibygge som aldrig kan
              avslutas och som förenar gångna tiders kulturarv med samtidens
              nya krav, med siktet inställt mot framtiden.
            </seg>
            <seg n="66ef79fc">
              Bilden av bildning kan också skifta. Vi har alltifrån antikens
              idealbild av bildning som något eftersträvansvärt via renässansens
              syn på bildning som en fri process till moderna tiders forskning
              på kunskapstraditionens område att med språkets hjälp utveckla
              vår förståelse av tillvaron genom samtal och dialog. Ett bra sätt
              att vidga sina vyer och få en djupare insikt är just samtalet,
              meningsutbytet och ett öppet, lyhört lyssnande. Allt ger oss en
              ny tolkning av det stora mysterium som kan kallas livet och världen.
            </seg>
            <seg n="cdf67976">
              I ett vidare perspektiv skapar dialogen och lyssnandet goda förutsättningar
              också för lärandet, demokratins utveckling och för möjligheterna
              att skapa ett mångkulturellt samhälle. Vi berikar vår tolkning
              av tillvaron här och nu genom att stå i levande kontakt med det
              förflutnas erfarenheter. Genom de berättelser andra människor
              har lämnat efter sig och som vi sätter in våra egna liv i får
              vi en bild av tillvaron och världen. Nutiden, förfluten tid och
              framtiden hänger samman i den varp där våra enskilda liv och vår
              gemensamma historia vävs in. Detta kan folkbildningen hjälpa oss
              med.
            </seg>
            <seg n="eaa600ab">
              Den nödvändiga kunskapen kan förvärvas på många olika sätt. Jag
              tänkte nu berätta en kort saga om spiken. Den handlar om ett fotografi
              där det är en spik inslagen i en vägg. Denna vägg fanns på en
              liten, enkel restaurang i Lima. Det var ett projekt som leddes
              av Augusto Boal, den så kallade befrielseteologins anhängare och
              forumteaterns grundare. Man skulle med olika tekniska hjälpmedel,
              i detta fall en Instamatickamera, skildra det som skulle illustrera
              förtryck.
            </seg>
            <seg n="fc782f08">
              Hur kan en spik i en vägg på en liten restaurang i Lima skildra
              förtrycket? Jo, skoputsarpojken jobbade hela dagen. Han bodde
              i ett av rucklen i utkanten av Lima. Skoputsarlådan var för tung
              att bära, så han fick hyra en spik hos restaurangägaren.
            </seg>
            <seg n="b5c122b9">
              Det var alltså en berättelse om förtryck i hans ögon. Det är
              också ett sätt att förmedla kunskap att berätta ur sitt eget liv
              och inte bara förlita sig på idealistiska bilder om det sköna,
              det vackra.
            </seg>
            <seg n="be9867e0">
              Att prata om folkbildning och kunskapssökande utan att föra in
              skolans roll och betydelse och ett barnperspektiv låter sig knappast
              göras. I begynnelsen var leken , skriver Sven-Eric Liedman i sin
              bok Hets om skolan: Leken är det bästa sättet att pröva sig fram
              i en okänd värld. Liedman är kritisk till den plugg- och mätbara
              skola som nu regerar. Han menar att det är frågorna som är viktigare
              än svaren. I en trångbröstad skola utvecklas eleverna till svarsmaskiner.
              I en djärvare skola lär de sig inte bara att svara utan också
              att ställa egna frågor, öppna perspektiven och på det sättet också
              bidra till lärarnas kunskapsutveckling.
            </seg>
            <seg n="856d6b19">
              I en rapport om kultursegregationen i Helsingfors, gjord av vänsterpartisten
              Ann Marie Engel, påvisas än en gång de växande klyftorna i samhället
              mellan välbeställda innerstadsområden och förorternas allt kargare
              verklighet. Det gäller bland annat bibliotek, kulturskolor och
              samlingslokaler. Kontentan är att en innerstadsbo får över fyra
              gånger mer än en förortsbo av Helsingforss stads kulturresurser.
              Detta nämner jag som ett exempel på ojämlikheten på övriga områden
              i samhället liksom i skolorna, där vi i dagarna fått veta hur
              miljoner satsas på reklam i stället för på pedagogik.
            </seg>
            <seg n="df375810">
              Men om vi ser på statens stöd till folkbildningen, hur detta
              står att läsa i kulturutskottets betänkande, märker vi hur verkligheten
              överskuggar de vackra målen. Där står det skrivet att vi ska stärka
              genom folkbildningen och utveckla demokratin, ge människor möjligheter
              att påverka sin livssituation, engagemang för deltagande i samhällsutvecklingen,
              utjämna utbildningsklyftor, höja bildningsnivån och öka delaktigheten
              i kulturlivet. Detta förutsätter också en någorlunda ekonomisk,
              demokratisk fördelning av våra gemensamma resurser.
            </seg>
            <seg n="d396b20f">
              Fru talman! Jag ska avsluta detta mitt anförande med en dikt
              av Bertolt Brecht som heter En läsande arbetares frågor , där
              Brecht tar fram hur så väldigt många svar är utelämnade när vi
              blickar tillbaka i historieböckerna.
            </seg>
          </u>
          <note n="b808d107">
            Anf. 81 TREDJE VICE TALMANNEN:
          </note>
          <u who="bengt_berg_3b50e5" xml:id="i-3f36a2efdcbf78d3-0" n="4fd4a01a" prev="i-746649ec9f9dc33e-0">
            <seg n="6e7ba5c3">
              Det kan förtjäna att påpekas att den här debatten handlar om
              folkbildningsfrågor. Det är klart att man kan göra väldigt långa
              utvikningar, men jag vill bara påminna om ämnet.
            </seg>
            <seg n="246548d4">
              Fru talman! Tack för påpekandet! Jag ska börja med att yrka bifall
              till utskottets förslag och avslag på samtliga motioner i betänkandet.
            </seg>
            <seg n="2933e4fc">
              Det är viktigt att framhålla här i dag att granskning behövs.
              Det visar Riksrevisionen. Det visar också debatten i dag, tycker
              jag. Vi kan inte bara gå i försvar eller säga att allt är bra
              som det är, utan här krävs det en öppenhet, en insyn och en tillsyn.
              Det är precis det som regeringens skrivelse också handlar om.
              Riksrevisionen pekar på problem, och det är rimligt att riksdagen
              tar det till sig på olika sätt och gör något av det.
            </seg>
            <seg n="a8000eeb">
              En intressant fråga kan man ställa sig i den här debatten. Det
              är om folkbildningens tid verkligen är nu, kanske den bästa tiden,
              för vi lever ju verkligen i en kunskapsintensiv tid där det livslånga
              lärandet alltmer utgör själva grunden för att kunna hävda sig
              i yrkeslivet och samhället i stort.
            </seg>
            <seg n="3186c195">
              Den tid är över när man läste en utbildning och sedan började
              på en arbetsplats där man blev kvar genom hela yrkeslivet med
              snarlika arbetsuppgifter. Dagens arbetsmarknad handlar mer om
              förändring, globalisering och teknisk utveckling. Och vi kommer
              alla som arbetstagare i allt större utsträckning att behöva förkovra
              oss via utbildningar genom hela livet men även som människor behöva
              bilda oss genom hela livet. Därför har folkbildningen en viktig
              och naturlig roll, inte minst också i förmågan och möjligheten
              att möta nya människor. Här kommer också betydelsen in när vi
              pratar om ett mångkulturellt samhälle, där folkbildningen har
              gått före och visat vägen på många sätt.
            </seg>
            <seg n="c03992e7">
              Vi har hört här i dag att regeringen inte satsar på folkbildning.
              Det är inte sant. Vi har satsat mer pengar i flera år, och vi
              satsar nu dessutom extra medel för att ungdomar 1625 år ska kunna
              gå på folkhögskola 84 miljoner i tre år och cirka 1 000 platser
              om året. Läs gärna på om regeringens goda förslag!
            </seg>
            <seg n="8ac1132c">
              Som ni vet finns det 10 studieförbund och 150 folkhögskolor i
              Sverige i dag, och alla har stöd från det offentliga. Statens
              stöd handlar om 3,3 miljarder, men också kommuner och landsting
              runt om stöder dessa verksamheter.
            </seg>
            <seg n="59a5be2f">
              Vi har hört att det finns bekymmer. Ja, SKL tar upp frågan på
              flera plan just nu, och vi för debatter och diskussioner med SKL
              om hur vi ska uppmuntra fler kommuner att se folkbildningen som
              viktig. Men där handlar det också om att folkbildningen själv
              blir bättre på att beskriva vad man gör och att man också känner
              sig trygg just med det vi återkommer till. Det får inte finnas
              minsta tvivel om att Folkbildningsrådet arbetar som en myndighet
              utan risk för jäv eller gynnande av vissa. Man ska också värna
              de demokratiska värdena.
            </seg>
            <seg n="120b13ab">
              Det är extra viktigt, som det står i betänkandet, att statsbidrag
              fördelas, likväl som det görs till idrottsverksamhet och friluftsliv,
              på ett sådant sätt att det inte föreligger jäv, att det blir rätt
              uppgifter och motivering av beslut till dem som berörs. Och det
              är självklart för oss att vi ska få veta mer om hur dessa medel
              fördelas. Därför ska det också göra risk- och väsentlighetsanalyser,
              naturligtvis inte av studieförbunden själva utan av myndigheten
              Folkbildningsrådet.
            </seg>
            <seg n="54d6c2dd">
              Det finns en nationell utvärderingsgrupp på Folkbildningsrådet
              som jag leder, och vi har en hel del experter som är inne och
              tittar på det här. Det finns många forskningsbelägg för att det
              är väldigt bra för enskilda individer. Men det finns också ett
              behov av att se mer till samhällsnyttan, och det är det uppdrag
              som den gruppen arbetar med.
            </seg>
            <seg n="ea5a0bd1">
              Det är också väldigt bra att det nu tillsätts en särskild utredare,
              Erik Amnå, som speciellt ska titta på hur vi kan bli bättre på
              att hitta metoder för att mäta kvalitet, utvärdera och följa upp
              stödet och också föreslå förändrade syften. Vi har hört här att
              det finns fyra syften och sju verksamhetsområden som är prioriterade.
              Jag ska läsa ett av dem.
            </seg>
            <seg n="865d80b4">
              Folkbildningens demokratisyfte: Ett av de viktigaste skälen till
              att staten stöder folkbildningen är en önskan att främja en demokratisk
              grundsyn och en demokratisk utveckling i samhället. Detta förutsätter
              att folkbildningen når ut och möter människor i de livssituationer
              som de befinner sig i, oavsett deras ålder, kön, etniska tillhörighet
              eller socioekonomiska förutsättningar.
            </seg>
            <seg n="b1d99084">
              Lever man inte upp till detta måste det vara vår rätt att ifrågasätta
              om medlen ska gå till den verksamheten. Här kommer Erik Amnå att
              ta fram tydliga och bra förslag.
            </seg>
            <seg n="406df1a5">
              Det är också viktigt att säga att det finns en stor enighet inom
              folkbildningen i dag om att de fyra syftena ska ligga fast men
              att de sju verksamhetsområdena kanske bör försvinna eftersom de
              är svåra att följa upp.
            </seg>
            <seg n="1f1b71ce">
              Herr talman! En viktig roll för folkbildningen är att minska
              utanförskapet i bred bemärkelse. Alla behövs i detta arbete, arbetsgivare,
              folkbildning, folkhögskolor och hela det övriga Utbildningssverige.
              Vägen ut ur arbetslöshet, utanförskap och dålig ekonomi går ofta
              via utbildning och kompetensutveckling. Om Folkbildningssverige
              fortsätter arbeta aktivt med detta är det relevant att påstå att
              folkbildningens bästa tid är nu.
            </seg>
            <seg n="d0a2b9cd">
              Regeringens skrivelse tar sin utgångspunkt i den roll folkbildningen
              i stort kommer att få nu och i framtiden. Här slås fast att det
              stöd som i dag utgår till Folkbildningssverige behöver utvärderas
              och att antalen mål behöver minskas, tydliggöras och inte minst
              spetsas till. Större framtida fokus bör ligga på innehåll och
              kvalitet.
            </seg>
            <seg n="7aa68468">
              Herr talman! Ordning i statens finanser är något som alliansregeringen
              ofta framhäver och som är självklart för oss moderater. Det är
              där all politik börjar. Därför är utskottets och Riksrevisionens
              gemensamma uppfattning att statsbidrag ska fördelas så att de
              styr mot statens syfte och kvalitativa kriterier. Det är viktigt,
              och det stryker vi under i betänkandet. Nyckelorden är kvalitet
              inte kvantitet uppföljning och färre men tydligare och framför
              allt mätbara mål.
            </seg>
            <seg n="393dff5e">
              Var finns oppositionen i detta? Att man är splittrad har vi hört
              och att man har en förändrad syn på vem som ska titta och se.
              Inte följer man Riksrevisionens tankar utan vill att studieförbunden
              ska granska sig själva, vilket kan anses som ganska orimligt.
            </seg>
            <seg n="01236dd7">
              Världen förändras i en alltmer intensiv takt. Förståelsen för
              denna nya tid och värld är grunden för en vass och modern politik
              på folkbildningens område.
            </seg>
            <seg n="b1deadef">
              Herr talman! Vi moderater vill inom ramen för allianssamarbetet
              värna folkbildningen men också ställa krav på att våra skattepengar
              används på det sätt som är tänkt. Ska vi klara att vända arbetslösheten
              och kunna satsa alla de pengar jag nämnde på ungdomar behövs det
              att det vänder när antalet jobb blir fler. Här är det viktigt
              att folkbildningen bidrar med sin del i utbildningspaketet i Sverige.
            </seg>
            <seg n="ad31253c">
              Alla organisationer som arbetar inom folkbildningen har en historia
              av att bilda människor. Om vi förstår att rätt nyttja deras kunskap,
              stötta dem ekonomiskt men också vara tydliga i hur vi utformar
              våra mål och i nästa steg utvärdera dessa mål kan det på ett fantastiskt
              sätt bidra till fler arbeten och välfärd. Som jag sade inledningsvis:
              Folkbildningens bästa tid är nu.
            </seg>
          </u>
          <note n="d9e3f6a1">
            Anf. 82 ANNE MARIE BRODÉN (M):
          </note>
          <note type="speaker" n="3382f071">
            Anf. 83 ANNA STEELE (FP):
          </note>
          <u who="unknown" xml:id="i-1d183e4f54c7acf4-1" n="eaaf35ad"/>
          <note n="23dbdb49">
            Herr talman! Våren 2006 röstades propositionen Lära, växa, förändra
            igenom i kammaren. Folkbildningspolitiken har fortfarande den
            propositionen som grund.
          </note>
          <u who="unknown" xml:id="i-fc5e15b3b6a09b0b-1" n="eaaf35ad">
            <seg n="5da00a58">
              Folkpartiet och Alliansen har byggt vidare på den. Vi har värnat
              folkbildningens roll i det livslånga lärandet och dess självständighet
              inom utbildningssektorn och gentemot staten. Det förändras inte
              av att Riksrevisionens rapport visar på en del förbättringsområden.
            </seg>
            <seg n="fa9e17f1">
              Regeringen anslår 3,3 miljarder till folkbildningen år 2012.
              År 2006 när oppositionen lämnade regeringsställningen var anslaget
              2,7 miljarder. Det är alltså ett påslag med en halv miljard.
            </seg>
            <seg n="eab86ad2">
              Regeringen genomför nu en bred översyn av statsbidraget till
              folkbildningen, dess syften och om de har uppnåtts. Folkbildningsrådets
              egen rapport, Redovisning av regeringsuppdrag avseende verksamhetsområden
              i folkbildningsförordningen , kommer att ligga till grund för
              en ny folkbildningsförordning under mandatperioden.
            </seg>
            <seg n="05046858">
              Förändringar som kan komma att ske inom folkbildningen kommer
              att utformas i nära dialog med alla inblandade parter. Folkbildningens
              egna intressen ska tillvaratas. Denna folkrörelse ska stå lika
              stark och självständig i framtiden som i dag.
            </seg>
            <seg n="776f7ba8">
              Det finns ett antal motioner på folkbildningsområdet. En är till
              exempel kritisk mot utformningen och menar att fyra syften och
              sju verksamhetsområden innebär en detaljstyrning som begränsar
              friheten och möjligheten att utvecklas ytterligare och att det
              är risk för likriktning.
            </seg>
            <seg n="dc140897">
              Här vill jag hävda att det ska vara ett öppet förhållningssätt
              till de prioriterade områdena. Den pågående utredningen kan tänkas
              komma fram till slutsatser om andra målformer.
            </seg>
            <seg n="88b9f396">
              Jag vill dock poängtera att dessa prioriterade områden ligger
              fast från den tid då oppositionen styrde politiken här i landet
              och införde dessa prioriteringar.
            </seg>
            <seg n="71d5b7f7">
              I andra motioner påtalas att de satsningar som regeringen hittills
              gjort på folkhögskolor är otillräckliga. Folkhögskolorna bör ges
              fler utbildningsplatser, och den som är eller riskerar att bli
              arbetslös bör ges bättre möjligheter att studera. Jag tycker att
              det är bra att motionärerna har samma syn som regeringen i denna
              fråga.
            </seg>
            <seg n="b9207b91">
              De unga som har störst problem på arbetsmarknaden är utan tvekan
              de som saknar fullständig gymnasieutbildning. Deras situation
              riskerar också att förvärras ytterligare på grund av en sämre
              konjunkturutveckling. Därför genomför regeringen nu en tvåårig
              förlängning av den satsning som startade 2010 och innebär fler
              platser i folkhögskolan och en ettårig förlängning av det högre
              studiebidraget för unga som deltar i jobbgarantierna och återgår
              till studier på grundskole- eller gymnasienivå.
            </seg>
            <seg n="acd81875">
              Flera motionsyrkanden menar att staten bör genomföra överläggningar
              eller på annat sätt förmå kommuner och landsting att öka sitt
              bidragsgivande till folkbildningen.
            </seg>
            <seg n="9f2115c8">
              Det måste påpekas att vi i Folkpartiet Liberalerna också anser
              att kommuner, landsting och regioner bör ta sitt ansvar för finansieringen
              av folkbildningen. Ni miljöpartister och socialdemokrater som
              sitter med i ca 100 kommunala majoriteter runt om i landet kan
              gärna verka på lokal nivå för detta. Folkpartiet är helt på er
              sida där.
            </seg>
            <seg n="6c83f02e">
              Jag känner inte till situationen i de kommuner som Agneta Gille
              räknar upp. I min hemkommun Tyresö har studieförbunden definitivt
              stöd.
            </seg>
            <seg n="8aa29b85">
              Folkbildningens särart genom hela Sveriges utbildningshistoria
              är tydlig. Dess unika förmåga att anpassa sig till de rådande
              samhällsförändringarna har bidragit till att den stärkt sin ställning
              som en viktig aktör för arbetet med att höja kunskapsnivån i samhället.
            </seg>
            <seg n="41911494">
              Regeringen anser att folkbildningens egeninitierade utvecklings-
              och kvalitetsarbete stärker förtroendet för folkbildningen och
              bidrar till att fler människor söker sig till det utbud som folkhögskolor
              och studieförbund erbjuder.
            </seg>
            <seg n="f2667521">
              Folkbildningens roll i det civila samhällets arbete mot utanförskap
              och för demokrati och delaktighet kan inte nog poängteras. Att
              bryta människors utanförskap är en viktig förutsättning för ett
              framgångsrikt Sverige. Folkhögskolorna och studieförbunden har
              en mycket viktig roll i detta arbete, inte minst när det gäller
              att skaffa sig grundläggande behörighet till högskolestudier.
            </seg>
            <seg n="59d8b924">
              Extremism i någon form hör absolut inte hemma i folkbildningens
              verksamhet. Här måste kvalitetssäkras, och den utvärdering som
              pågår arbetar bland annat med hur bidragen används.
            </seg>
          </u>
          <note n="f471e1f0">
            Jag yrkar bifall till utskottets förslag.
          </note>
          <note type="speaker" n="3d3d1900">
            Anf. 84 PER LODENIUS (C):
          </note>
          <u who="per_lodenius_2b9bcf" xml:id="i-47d12bf5ddb7842b-0" n="f345e4c3">
            <seg n="25d450c3">
              Herr talman! Vi kan konstatera att folkbildningen spelar en mycket
              viktig roll för ett tillgängligt kulturliv och ett livslångt lärande
              över hela vårt land. Studieförbunden och folkhögskolorna i Sverige
              står för en stolt och bred bildningstradition.
            </seg>
            <seg n="e3313ad6">
              För mig som centerpartist handlar folkbildning om att stärka
              demokratin, höja bildningsnivån och öka samhällsengagemanget.
              Det handlar också om att folkbildningen är en kulturspridare som
              sprider kultur och kulturell verksamhet över hela landet, långt
              utanför storstadens stora scener.
            </seg>
            <seg n="394e07a5">
              Studieförbund och folkhögskolor är viktiga aktörer för att kulturlivet
              ska leva lokalt runt om i hela landet med både mångfald och hög
              kvalitet. Det är många som nås av och tar aktiv del i studieförbundens
              och folkhögskolornas verksamhet.
            </seg>
            <seg n="f67aefae">
              Men jag vill också lyfta fram studieförbundens och folkhögskolornas
              betydelse som arena för att skapa engagemang för vårt samhälle.
              Vi kan se ett minskat deltagande i samhällsdebatten och färre
              som engagerar sig i politiken. Jag tror att vitaliseringen av
              demokratin måste ske lokalt. Det är i den lokala föreningen, i
              nätverk, i lokala utvecklingsgrupper och i studiecirklar som ett
              brett samhällsengagemang kan växa fram. Studieförbunden och folkbildningen
              ser jag därför som en av civilsamhällets allra viktigaste aktörer
              för att lyfta frågor och skapa engagemang i samhällsdebatten.
            </seg>
            <seg n="a9fbab26">
              Herr talman! För Centerpartiet handlar folkbildningen egentligen
              om att tillgängliggöra storheten i oss alla. Det låter kanske
              storvulet, men vad jag menar är att vi alla, oavsett bakgrund
              eller livsvillkor utifrån våra egna önskemål och förutsättningar
              ska kunna ta del av ett starkt kultur- och folkbildningsutbud.
              Det kan handla om att få utlopp för sin egen skaparlust, att lära
              sig ett nytt språk, att debattera eller att träffa nya vänner
              på en danskurs. Och det ska inte spela någon roll om man har sitt
              ursprung i ett annat land, om man har en funktionsnedsättning
              eller var i landet man bor. Folkbildningen ska vara tillgänglig
              för oss alla som en självklar del av vårt samhälle. Självklart
              ska staten vara tydlig med vilka syften man vill nå med statsbidragen
              till folkbildningen. Men när det gäller vilka vägar som ska användas
              för att nå syftena är det studieförbunden och folkhögskolorna
              som är experterna på att hitta de nya vägarna och att anlägga
              nya vägar. Det är studieförbunden och folkhögskolorna som har
              redskapen för att nå fram.
            </seg>
            <seg n="9b841029">
              Herr talman! Jag vill också kort bara beröra den arbetsmarknadspolitiska
              satsningen som regeringen gör på folkhögskolan. Det är en viktig
              åtgärd. Folkhögskolornas betydelse ökar i en tid då många ungdomar
              har lämnat skolan utan godkända resultat. Bredden av folkhögskoleanordnare
              gör också att det finns utbildningar anpassade för olika behov,
              samtidigt som utbildningsformen som sådan av tradition också har
              möjlighet att friare pröva och använda olika pedagogiska metoder.
              Det är inte minst viktigt för den som kanske inte riktigt kunde
              anpassa sig till den vanliga skolan och gymnasiet och därför inte
              fick chansen eller man kanske bör säga så här: för den som skolan
              inte klarade av att anpassa undervisningen till och därför inte
              gav chansen.
            </seg>
            <seg n="f835ef01">
              En folkhögskoleutbildning kan också skapa nya karriärer och nya
              vägar i livet. Jag hade själv förmånen att studera på folkhögskola
              året efter att jag slutade gymnasiet. Då jag inte riktigt visste
              vad jag ville och vilken väg jag skulle ta när gymnasiet var över
              gick jag ett år på en folkhögskola för att vidareutbilda mig inom
              mitt stora fritidsintresse, nämligen dansen. Det ledde i sin tur
              till att jag några år senare startade eget och under flera år
              fick möjlighet att arbeta med dansen som min huvudsysselsättning.
              Det var en väg som jag inte trodde var möjlig när jag slutade
              gymnasiet.
            </seg>
            <seg n="62a5f5eb">
              Folkbildning är så mycket mer än arbetsmarknadspolitik. Folkbildningen
              är till för alla. Den är och ska vara öppen och demokratisk till
              sin form. Folkbildningen spelar en viktig, ja avgörande roll,
              för ett tillgängligt kulturliv och för ett livslångt lärande.
              Studieförbunden och folkhögskolorna står för en stolt och bred
              bildningstradition som är unik för Sverige. Man erbjuder ett brett
              utbud av utbildningar och kulturverksamhet över hela vårt land.
              Folkbildningens betydelse för Sverige kan inte underskattas.
            </seg>
          </u>
          <note n="e06840c5">
            Med det, herr talman, vill jag yrka bifall till kulturutskottets
            förslag i betänkandet och avslag på motionerna.
          </note>
          <note type="speaker" n="1b6bb1bd">
            Anf. 85 ANDREAS CARLSON (KD):
          </note>
          <u who="unknown" xml:id="i-3adb0a5b104c6448-21" n="eaaf35ad">
            <seg n="5a71c217">
              Herr talman! Folkbildningen är en unik och viktig del av det
              civila samhället. Runt om i vårt land samlas människor och umgås,
              lär sig av varandra och samtalar i dialog i bildningsförbunden.
              Många går på folkhögskola. Jag har själv gjort det, och många
              i min familj har gjort det. I föreläsningar, gemensamma kulturprojekt
              och möjligheten att diskutera och studera tillsammans får man
              en chans att bilda sig och växa som människa.
            </seg>
            <seg n="8058101f">
              Folkbildningsformen är en del av vårt kulturarv. Våra folkrörelser
              har vuxit fram i en bildningskultur som har varit och är stark
              i arbetarrörelsen, nykterhetsrörelsen och frikyrkorörelsen. I
              denna kultur tränas deltagarna i medborgarskap. Man lär sig respekten
              för andra människor och andra människors åsikter. Man lär sig
              också att argumentera och lyfta fram sina egna åsikter. Förbunden
              har dessutom en viktig roll när det gäller kunskapsförmedlande.
              Folkbildningen kan också nå andra grupper än det traditionella
              utbildningsväsendet, och eftersom folkbildningen genom sin lokala
              prägel når ut till människor i hela landet bidrar det till en
              ökad delaktighet i kulturlivet.
            </seg>
            <seg n="5314cbda">
              Herr talman! Med den lokala prägeln som gör att folkbildningen
              når ut i hela landet kan det i vissa avseenden vara svårt att
              mäta vilka effekter folkbildningens verksamhet har och hur anslagen
              till folkbildningen slår på detaljnivå ute i rörelsernas verksamhet,
              i kapillärerna av det som är Folkbildningssverige. Vi vet ju att
              det sträcker sig långt ut i bygdegårdar och på landsbygden där
              man samlas vecka ut och vecka in och bildar sig. Därför är det
              så viktigt att vi har ett starkt stöd till folkbildningen.
            </seg>
            <seg n="80bceaf8">
              Att det kan vara svårt att mäta effekterna ska inte göra att
              vi duckar. Vi måste försöka mäta vilka effekter som de här anslagen
              har. Vi måste ha kontroll över de pengar som betalas ut. Det är
              viktigt att i det sammanhanget understryka att man ska ha en tilltro
              till folkbildningsförbundens egna kontrollverksamheter, och det
              är viktigt att folkbildningen har en hög legitimitet och att stödet
              till folkbildningen har en hög legitimitet. Därför välkomnar jag
              och Kristdemokraterna den särskilda utredare som regeringen har
              utsett.
            </seg>
            <seg n="bed4365b">
              Jag vill också understyrka något som står i betänkandet som vi
              debatterar här i dag. Det är taget från regeringens skrivelse
              med anledning av Riksrevisionens rapport. Det står att regeringen
              konstaterar att ända sedan Folkbildningsrådet bildades 1991 har
              organisationen själv beslutat om hur statsbidraget ska fördelas
              mellan folkhögskolor, studieförbund och studerandeorganisationer
              inom folkhögskolan. Det är viktigt att folkbildningen som en del
              i det civila samhället får vara fri och frivillig, och det är
              viktigt att det får fortsätta vara så. Det ska inte ses som att
              vi vill öka styrningen när vi nu har tillsatt en utredare. Tvärtom
              vill vi snarare öka legitimiteten för folkbildningen, och därför
              välkomnar jag denna utredning.
            </seg>
          </u>
          <note n="af80fbe7">
            Jag yrkar bifall till förslaget i betänkandet och avslag på samtliga
            motioner.
          </note>
          <note type="speaker" n="2d896ef1">
            Anf. 86 HANS WALLMARK (M):
          </note>
          <u who="hans_wallmark_93395e" xml:id="i-8db146ed04457bd4-0" n="df2c5ab6">
            <seg n="a37809b5">
              Herr talman! Mattias Karlsson uttryckte oro för att ABF släpper
              in vem som helst. Jag måste bekräfta hans oro, för även jag har
              talat på ABF på Sveavägen här i Helsingfors.
            </seg>
            <seg n="982e830b">
              Jag tänker inte recensera dagens ABF så mycket, men att stå där
              i Sandlersalen i ABF-huset kände jag representerar någonting fint
              i svensk tradition, nämligen bildningstraditionen, kunskapstörsten,
              självbildningen och att man slog sig samman för att stilla sin
              vetgirighet och nå kunskap. Det är ett arv som jag tycker att
              Socialdemokraterna ska vara stolta över och som jag som svensk
              medborgare är stolt över att Socialdemokraterna kan vara stolta
              över.
            </seg>
            <seg n="9f695975">
              Med kunskap och fostran lyfter vi oss själva. Sverige är ett
              exempel på det. Vi har också en ännu längre tillbaka i tiden liggande
              bildningstradition i form av universitetsföreningarna, liberala
              Verdandi och konservativa Heimdal, som hade småskriftsserier och
              som också skickade ut människor från universiteten att tala på
              landsbygden för medborgarna.
            </seg>
            <seg n="610a0abe">
              Vi har många som är intresserade av folkbildning här i riksdagen,
              delvis för att också ett antal partier är medlemsorganisationer
              i de större studieförbunden och folkbildningsorganisationerna.
              Själv är jag vice ordförande i Medborgarskolan här i Sverige.
            </seg>
            <seg n="b1fa6f4e">
              För några månader sedan kom Riksrevisionen med en starkt kritisk
              rapport kring statens stöd till studieförbunden. I grunden handlar
              det om stora summor som fördelas varje år. Det är ungefär 1,6
              miljarder kronor till folkhögskolorna och ungefär ytterligare
              1,6 miljarder kronor från staten till studieförbunden, vilket
              motsvarar 44 procent av de totala intäkterna för folkbildningsverksamheten.
              Till det kommer också, precis som har nämnts, pengar från kommuner,
              landsting och regioner. Ytterst vilar allt detta på den breda
              allmänhetens förtroende för och tillit till de politiker som årligen
              avgör hur mycket pengar som ska anslås.
            </seg>
            <seg n="43aaf54e">
              Därför förtjänar Riksrevisionens påpekande att tas på djupaste
              allvar, och även jag tror att förändringar måste till. Bland annat
              konstateras att fördelningssystemet, uppföljningen, utvärderingen
              och kontrollen av statsbidragen till studieförbunden behöver förändras
              för att bättre motsvara riksdagens intentioner och för att skapa
              en effektiv förvaltning av statens stöd och därmed av skattebetalarnas
              pengar.
            </seg>
            <seg n="ce6aeb35">
              Riksrevisionen noterar att dagens fördelning inte utgår från
              kvalitativa kriterier. I det nuvarande systemet utgår nämligen
              bidrag efter hur mycket studieförbunden fått tidigare år samt
              verksamhetsvolym till den som har skola vara givet, så att säga.
              Snabbt växande och nya studieförbund missgynnas av dagens system.
              En studietimme är värd olika mycket i bidrag beroende på vilket
              studieförbund det gäller. Det skiljer så mycket som 54 procent
              mellan det studieförbund som får mest 131 kronor per studietimme
              och det som får minst 85 kronor. 54 procents skillnad på samma
              sorts studieförbundstimme beroende på vilket studieförbund det
              är!
            </seg>
            <seg n="e1ed4f66">
              Riksdagen har vid två tillfällen efterfrågat årlig information
              om hur statsbidraget används och hur statens syften tillgodoses.
              Folkbildningsrådet har varit oförmöget att ge bättre uppgifter
              än rent kvantitativa siffror. Folkbildningsrådet är ett organ
              som finns i myndighets ställe och som formats av studieförbunden
              själva. Ifall dagens organisation inte klarar av att motsvara
              de krav på och önskemål om verksamheten som staten har, och ytterst
              skattebetalarna, krävs nytänkande, herr talman.
            </seg>
            <seg n="e0861ccd">
              I och för sig har ett antal statliga myndigheter avvecklats de
              senaste åren en trend att verkligen bejaka och jag menar, personligen,
              att om Folkbildningsrådet inte lyckas med sin uppgift är det inte
              orimligt att tänka nytt, mot något som klarar av granskning, uppföljning
              och öppenhet.
            </seg>
            <seg n="1e472da0">
              År 1991 övertog Folkbildningsrådet dagens uppgifter från dåvarande
              Skolöverstyrelsen. Det kanske var rätt åtgärd för sin tid. Frågan
              är om det är rätt för vår tid. Det handlar om förtroendet för
              landets studieförbund och den viktiga verksamhet dessa ansvarar
              för, inte minst lokalt, och det handlar, som jag nämnde inledningsvis,
              om 1,6 miljarder kronor om året enbart i statligt stöd till studieförbunden
              för deras folkbildningsverksamhet.
            </seg>
          </u>
          <note type="speaker" n="86966964">
            Anf. 87 PER SVEDBERG (S):
          </note>
          <u who="per_svedberg_082f44" xml:id="i-4878820427d56d95-0" n="3c6b3422" next="i-44569655f59aadf3-0">
            <seg n="38ab390a">
              Herr talman! Dagens ärende är i sig oerhört fascinerande. Det
              har en oerhörd sprängkraft och en lång tradition. Jag har lyssnat
              lite grann och märker att alliansföreträdarna talar väldigt väl
              om folkbildning och folkbildningsfrågor. Men om man nu talar så
              väl om folkbildningen uppstår funderingen vilken position man
              hamnar i när man ser att de mätverktyg man ska använda för att
              värdera och skatta de satsade pengarna kanske inte stämmer överens
              med den folkbildningstradition vi har.
            </seg>
            <seg n="e39ba822">
              Låt mig ge några exempel. En del påpekar att de deltagit i folkhögskoleutbildning
              så även jag. Jag gick på Forsa folkhögskola i Hälsingland. Under
              ett år hade jag förmånen att få vistas i den utomordentligt häftiga
              miljön. Dag ett när jag klev innanför porten och gick till receptionen
              för att ta reda på vart jag skulle ta vägen möttes jag av en humanism,
              en mänsklig värme, som jag sällan skådat. Hur mäter man det?
            </seg>
            <seg n="f53f70de">
              Efter en tid lär man känna ett antal människor som vistas på
              skolan. De kan komma varifrån som helst och se ut hur som helst,
              men alla sammantaget visar att de är en del i en helhet och faktiskt
              mår relativt bra. Hur kommer det sig? Hur mäter man miljöns påverkan
              på individen? Det behöver man ha med sig i framtida diskussioner
              när målen för vad pengarna ska gå till sätts upp. Det är inte
              alltid så lätt att skatta vilken effekt slantarna har gett.
            </seg>
            <seg n="b5a1e520">
              För 30 år sedan deltog jag i en studiecirkel. Jag skulle lära
              mig att spela gitarr. I det lokala Folkets Hus i Norrbo var vi
              14 kursdeltagare varav några väl var mindre lämpade för gitarrspel.
              Jag var en av dem. Men jag gick inte därifrån och kände mig misslyckad
              för att jag inte fixade fingersättning och sådant, utan jag hade
              lärt mig en hel massa annat. Man växte i gemenskapen, vid sidan
              av gitarrspelandet. Det blev en diskussion om samhället och om
              byns utveckling, något som inte stod på dagordningen för gitarrspelandet
              även om det var det vi samlades kring. Hur mäter man det? Hur
              ska man kunna mäta den effekten av pengarna? Jag vill göra ett
              litet medskick till Alliansen om de icke mätbara värdena och ställa
              frågan: Hur ska vi behandla och hantera dem? Allt är ju väldigt
              individuellt.
            </seg>
            <seg n="09ccfc15">
              När jag gick ut utbildningen på Forsa fick vi en enkät där vi
              skulle fylla i vad som hade hänt, hur vi hade upplevt det hela
              och vad det hade gett mig som människa. De svar jag gav blev inte
              statistik utan var mer ett tecken på att jag som individ hade
              utvecklats, gått ut i samhället och kanske blivit en bättre samhällsmedborgare.
              Hur mäter vi det? Fundera lite på det!
            </seg>
          </u>
          <note n="739bd83e">
            Anf. 88 ANNE MARIE BRODÉN (M) replik:
          </note>
          <u who="per_svedberg_082f44" xml:id="i-44569655f59aadf3-0" n="3c6b3422" prev="i-4878820427d56d95-0">
            <seg n="52b0e819">
              Herr talman! Detta med utvärdering och forskning på individnivå
              är intressant. Det finns en hel del beskrivningar om att det är
              mycket väsentligt för enskilda människor. Vi vet i dag ganska
              mycket om det. Forskningen vet ganska mycket. Det finns mängder
              av enkäter som visar att det har betytt mycket för den enskilda
              människans personliga utveckling men också utbildning och bildning,
              och det är bra. Det är jätteviktigt.
            </seg>
            <seg n="c7360c7b">
              Det som lite grann saknas och som vi i utvärderingsgruppen arbetat
              mycket med är att försöka få upp detta på en samhällsnivå. Vi
              i riksdagen har uppdraget och ansvaret att fundera över och följa
              upp hur de statliga medel som vi öronmärker för ett visst område
              används. Som flera har nämnt har regeringen gjort en rejäl ökning
              på just detta område.
            </seg>
            <seg n="49270e08">
              Därför är min fråga: Hur vill Per Svedberg och Socialdemokraterna
              att uppföljning och utvärdering ska ske på det nationella planet?
            </seg>
          </u>
          <note type="speaker" n="af94f62c">
            Anf. 89 PER SVEDBERG (S) replik:
          </note>
          <u who="per_svedberg_082f44" xml:id="i-47236fed8900d7d8-0" n="3c6b3422">
            <seg n="6961331d">
              Herr talman! Anne Marie Brodén hänvisar till forskning. Om vi
              tittar på de värden som det inte är så lätt att ta på skulle jag
              kunna vara drastisk och säga att ja, de rapporterna finns, men
              det är inte så många som tar dem särskilt mycket på allvar. Det
              är inte lätt att sjösätta dem och säga att det är definitivt,
              eftersom det blir så brett och så målande.
            </seg>
            <seg n="dfb137fe">
              Det unika för exempelvis folkhögskolan har varit att den haft
              friheten att bedriva sin verksamhet, och där har människan, individen,
              fått vara kvittot på att han eller hon lämnat utbildningen, kursen,
              verksamheten inte som en bättre människa, för det låter helt knasigt,
              men som en människa som vuxit i sig själv. Det behöver inte innebära
              att jag gjort ett visst antal kryss i matte, utan något kan ha
              hänt som gjort att nästa steg blivit någonting i min egen utveckling.
              Då är vi nere på individnivå.
            </seg>
            <seg n="30b4c1c1">
              Min erfarenhet är att i de sammanhang där man talar om pengar
              handlar det inte om de mjuka värdena utan om hårda, fyrkantiga
              värden. Det finns en risk att ju mer vi talar om det som är hårt
              och fyrkantigt desto svårare blir det att hålla ihop bildnings-
              och folkbildningsperspektivet, som vi trots allt är helt överens
              om. Det är därför jag är så orolig. När vi väl har beskurit det
              kommer funktionen, verksamheten, förmodligen att självdö eftersom
              utrymmet och graden av frihet att utvecklas inte längre finns.
            </seg>
          </u>
          <note n="badba867" type="speaker">
            Anf. 90 ANNE MARIE BRODÉN (M) replik:
          </note>
          <u who="anne_marie_broden_c263a5" xml:id="i-667f563ac51fa4ed-0" n="63b9e026">
            <seg n="49f37854"/>
            <seg n="65c25303">
              Herr talman! Jag är inte så orolig för det. Jag tycker att vi
              är väldigt tydliga med att folkbildning ska vara fritt och frivilligt
              och att man ska ha sina egna profiler, både folkhögskolorna och
              studieförbunden. Vi tycker också att man ska ha möjligheter att
              utvecklas på väldigt många olika sätt. Det är därför vi inte heller
              säger ja till motioner som handlar om att föreslå att man ska
              ha x procent av estetiska lärprocesser vid folkhögskolan, även
              om det är väldigt tilltalande. Man har ca 20 procent i dag, och
              det är väldigt bra. Folkhögskolan har dessutom väldigt många som
              kommer till kultursektorn och går på folkhögskola.
            </seg>
            <seg n="13abd2d1">
              Min fråga handlade ganska mycket om hur du som riksdagsledamot
              tycker att man ska följa upp de 3,3 miljarder som riksdag och
              regering anslår till folkbildningen. Det är också ett ansvar.
              Jag tror att många av oss har väldigt goda erfarenheter av studieförbund
              och folkhögskolor. Men när det kommer till kritan är vi här som
              riksdagsledamöter och har ansvar för att se till att pengarna
              används på ett korrekt sätt.
            </seg>
            <seg n="907552e5">
              Ni säger att de får granska sig själva. Det ställer jag mig lite
              frågande till. Jag tror att det alltid finns en risk att man då
              inte orkar eller vågar se de eventuella nackdelar som finns eller
              att man behöver utvecklas på ett eller annat sätt. Det är också
              det som Riksrevisionen pekar på i sin rapport.
            </seg>
            <seg n="4efc628a">
              Vi är vana vid att oppositionen brukar bejaka Riksrevisionens
              rapporter och säga: Ja, nu ska vi ge oss på regeringen! Men i
              det här fallet är ni väldigt försiktiga.
            </seg>
          </u>
          <note type="speaker" n="47902c3c">
            Anf. 91 PER SVEDBERG (S) replik:
          </note>
          <u who="per_svedberg_082f44" xml:id="i-47236fed8900d7d8-1" n="3c6b3422">
            <seg n="20943f2f">
              Herr talman! Det sistnämnda känns väl rätt bra.
            </seg>
            <seg n="53d0f795">
              Om individen X genomgår en utbildning men inte presterar det
              utbildningen var ämnad för kan man ur ett mätperspektiv betrakta
              det som ett misslyckande. Men det behöver inte innebära ett misslyckande
              på individnivå. Det kan vara så att det har kommit in en velig
              och osäker människa som kommer ut som en ganska trygg människa
              och ger sig in i livet på nytt. Hur mäter man det? Det var det
              jag försökte belysa.
            </seg>
            <seg n="77766ac3">
              Att ta till vara de mjuka mätbara värdena mer än att räkna pinnar
              eller antalet godkända eller genomgångna kurser jag vet inte hur
              man tänker sig att göra det blir det intressanta. När man har
              förståelse för individperspektivet blir det ett säljande argument
              i sig. Ni pratar hela tiden om en marknad. Är det någon som bedriver
              den typen av säljexperiment är det framför allt högskolorna, men
              även studieförbunden. Om du har en nöjd deltagare som går ut är
              du ganska säker på att du kommer att få fler deltagare, eftersom
              den människan pratar gott om det som händer. Det kanske behövs
              mer tilltro till den typen av verksamhet. De mjuka mätbara värdena
              måste lyftas högre.
            </seg>
          </u>
          <note type="speaker" n="fcb04f6a">
            Anf. 92 HANS WALLMARK (M) replik:
          </note>
          <u who="hans_wallmark_93395e" xml:id="i-8db146ed04457bd4-1" n="df2c5ab6">
            <seg n="6a989d5e">
              Herr talman! Per Svedberg ger uttryck för glädjen i den folkhögskola
              som han har gått i. Jag tror att många som har en relation till
              folkbildning känner igen sig i den glädjen. I min egen hemkommun,
              Ängelholm, har vi en folkhögskola i Munka-Ljungby. Där ser jag
              också just den glädje som beskrivs. Jag tyckte att Agneta Gille
              på ett väldigt fint sätt beskrev sin egen mor, som gick i studiecirkel
              och kom hem med engelskböcker. Det tror jag är en verklighet som
              många i Sverige har erfarenheter och minnen av. Vi har en lång
              folkbildningstradition. Det har handlat om demokratisk fostran
              via partier. Det har handlat om fackföreningarna. Det har handlat
              om språk, kultur och hantverk.
            </seg>
            <seg n="99b812a4">
              Men jag är ändå av åsikten att vi som politiker också har uppdraget
              att följa upp. Därför tycker jag att det finns skäl att resonera
              kring det mätbara, fastän jag förstår de immateriella värden som
              Per Svedberg pekar på. Vi är folkvalda. Det handlar om rätt stora
              summor pengar per år, ungefär 1,6 miljarder kronor till folkhögskolorna
              och ungefär 1,6 miljarder kronor till studieförbunden för folkbildningsverksamhet.
              Det är mycket pengar.
            </seg>
            <seg n="9395b1bb">
              Jag kommer från ett annat område, försvarsområdet, men fuskar
              nu med kulturfrågor. Även där kan det ibland vara svårt att följa
              upp. Vi har tack och lov inte varit i något krig på ett par hundra
              år, och det tycker jag är ett bra betyg till svenskt försvar.
              Men det kan finnas synpunkter på huruvida det går att mäta.
            </seg>
            <seg n="c314f0fb">
              Då måste jag ändå ställa den fråga som Riksrevisionen själv tar
              upp i sin rapport: Tycker Per Svedberg och Socialdemokraterna
              att det är rimligt att det kan skilja 54 procent mellan det studieförbund
              som får minst, 85 kronor per studietimme, och det som får mest,
              131 kronor. Det är samma typ av verksamhet, samma typ av ämnen
              och samma typ av människor som kommer till studiecirkeln, men
              det skiljer 54 procent mellan den som får minst och den som får
              mest. Är det något som man skulle kunna mäta bättre, Per Svedberg?
            </seg>
          </u>
          <note type="speaker" n="e12a3ed7">
            Anf. 93 PER SVEDBERG (S) replik:
          </note>
          <u who="per_svedberg_082f44" xml:id="i-47236fed8900d7d8-2" n="3c6b3422">
            <seg n="ee394c5f">
              Herr talman! Med tanke på de siffror Hans Wallmark räknade upp
              har man mätt det rätt ordentligt ändå.
            </seg>
            <seg n="5bb5adb2">
              Det är väl inte speciellt bra om det skiljer så mycket. Det är
              jag den förste att skriva under på. Men det innebär inte per automatik
              att man ska klovslå allting. Det är det som blir risken i förlängningen,
              skulle jag vilja påstå, när man går in och ska värdera de här
              sakerna.
            </seg>
            <seg n="4fcad11d">
              Att hitta de icke mätbara värdena och sätta pengar på dem torde
              vara rätt svårt. Då handlar det kanske mer om tilltro till den
              verksamhet som finns och till de individer som går igenom den
              verksamheten.
            </seg>
            <seg n="f108c52b">
              Jag ska avslöja en liten hemlighet: Jag är inte jättebra på att
              skriva. Jag är urusel på att stava. Ända sedan grundskolan har
              det varit ett jättebekymmer för mig att skriva. Så kommer det
              en lärare och säger:
            </seg>
            <seg n="34aa2de5">
              Kan inte du skriva en berättelse om dig själv?
            </seg>
            <seg n="a9c65e95">
              Jo, det kan jag.
            </seg>
            <seg n="eb5c8e5c">
              Så sitter jag där och har ångest för att jag inte kan stava.
              Läraren kommer och frågar:
            </seg>
            <seg n="3bfd8e8d">
              Varför skriver inte Per?
            </seg>
            <seg n="e8fa4655">
              Jag är lite orolig för att du inte kommer att kunna läsa vad
              jag skriver.
            </seg>
            <seg n="5071cca9">
              Skriv du, så bedömer jag det sedan!
            </seg>
            <seg n="5e6fbc85">
              Okej!
            </seg>
            <seg n="944236d1">
              Så skriver jag. Sedan tar han lappen och lyfter upp den och säger:
            </seg>
            <seg n="47b08c1d">
              Är det okej om jag läser upp det här för gruppen?
            </seg>
            <seg n="070f25d6">
              Jag blev alldeles rödblommig. Hur menar han nu? Ser han verkligen
              vad jag skriver? Kan han utläsa det med alla mina stavfel? Och
              det kunde han!
            </seg>
            <seg n="a81eff53">
              Den karlen är jag skyldig ett enormt tack. Hur mäter vi det?
              Då är jag tillbaka igen: Vi måste kanske utjämna skillnaderna,
              som du pekar på. Det är naturligtvis orimligt om det diffar så
              mycket. Det måste ses över. Men ha respekt för de mjuka värdena!
            </seg>
          </u>
          <note type="speaker" n="5cc5ee58">
            Anf. 94 HANS WALLMARK (M) replik:
          </note>
          <u who="hans_wallmark_93395e" xml:id="i-8db146ed04457bd4-2" n="df2c5ab6">
            <seg n="15b18036">
              Herr talman! Jag håller helt med om det Per Svedberg pekar på.
              Det är också det som gör den unika pedagogik som finns i folkhögskolorna
              och folkbildningstraditionen så speciell. Den fångar in saker
              och ting som kanske inte den etablerade skolverksamheten alltid
              kan nå. De senaste minuterna har vi hört om glädjen. Vi har hört
              om Agneta Gilles mamma och Tina Ehns samovarlärare. Det rör sig
              om en typ av lustfyllt lärande.
            </seg>
            <seg n="364a7735">
              Men när det gäller vår roll som politiker, uppföljare och granskare
              måste vi ha respekt för pengar. 1,6 miljarder plus 1,6 miljarder
              per år är mycket pengar. Därför tycker jag också att det är viktigt
              med det arbete som Folkbildningssverige självt uträttar i form
              av kvalitetskrav, en etisk delegation, utveckling, granskning
              och uppföljning.
            </seg>
            <seg n="04f3bae9">
              Jag är helt övertygad om att alla landets studieförbund och alla
              folkhögskolor är surrade vid varandra kring ett gemensamt förtroende.
              Misslyckas ett av studieförbunden eller en av folkhögskolorna
              riskerar det att drabba även de övriga. Det är därför kvalitetskrav
              är viktiga. Det är därför ett internt eget etiskt arbete är viktigt.
            </seg>
            <seg n="1390f333">
              Jag tror att det kan begås misstag och bli fel överallt. Just
              därför är det viktigt att lyfta upp dem och åtgärda dem. Jag tycker
              att det centrala i Riksrevisionens rapport är att det är kuriöst,
              herr talman, att det kan skilja 54 procent mellan den som får
              minst och den som får mest för att göra samma sak. Jag håller
              med Per Svedberg om att man borde titta på det här och göra någonting.
            </seg>
            <seg n="0643c02b">
              Det jag är rädd för är att den här riksrevisionsrapporten nu
              läggs till handlingarna efter det sista inlägget. Sedan kommer
              man om tre fyra år plötsligt en dag och upptäcker att det skiljer
              54 procent mellan den som får mest och den som får minst och att
              det inte har gjorts någonting. Detta, herr talman, tycker jag
              är en politisk uppgift.
            </seg>
          </u>
          <note type="speaker" n="b009f247">
            Anf. 95 PER SVEDBERG (S) replik:
          </note>
          <u who="per_svedberg_082f44" xml:id="i-4878820427d56d95-1" n="3c6b3422" next="i-44569655f59aadf3-1">
            <seg n="69178bcb">
              Herr talman! Att vi ska vara rädda om våra gemensamma pengar
              är vi fullt överens om. Men vi är nog inte helt överens, tror
              jag, om folkbildningens roll och funktion. Jag är livrädd för
              att vi när vi klär in folkbildningen inom hank och stör begränsar
              möjligheterna till kreativitet. I min värld blir detta på något
              sätt Ebberöds bank. Det spelar ingen roll hur mycket pengar vi
              skjuter till om man inte har friheten att utveckla individen.
            </seg>
            <seg n="fd009f38">
              Härvidlag borde det vara en ganska häftig balansgång för att
              inte begränsa inom hank och stör. Om vi inte hade gjort förändringar
              i reglerna om statsbudgeten kanske vi hade kunnat skjuta till
              ytterligare medel till folkbildningen. Vi hade kanske kunnat satsa
              någon miljard till för att balansera och öppna upp. Det hade varit
              en variant, eller hur?
            </seg>
          </u>
          <note n="8878017e">
            Överläggningen var härmed avslutad.
          </note>
          <note n="5bf0e831">
            Ajournering
          </note>
          <note n="dc0d94bf">
            Kammaren beslutade kl. 13.40 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="per_svedberg_082f44" xml:id="i-44569655f59aadf3-1" n="3c6b3422" prev="i-4878820427d56d95-1">
            <seg n="7dcd30b0">
              Återupptagna förhandlingar
            </seg>
            <seg n="790f8224">
              Amineh Kakabaveh (V) anmälde att hon avsett att avstå från att
              rösta men markerats ha röstat ja.
            </seg>
          </u>
          <note n="83134f5a">
            Förhandlingarna återupptogs kl. 16.00.
          </note>
          <note n="42b65097">
            15 § Beslut om ärenden som slutdebatterats den 25 januari
          </note>
          <note n="b1710ffc">
            Punkt 2
          </note>
          <note n="24bc183c">
            Punkt 3
          </note>
          <note n="c90560a5">
            Punkt 5
          </note>
          <note n="b3f3faa2">
            Punkt 8
          </note>
          <note n="5b193ae1">
            Punkt 10
          </note>
          <note n="92a6ba58">
            Övriga punkter
          </note>
          <note n="d9c2512b">
            Punkt 1
          </note>
          <note n="5b193ae1">
            Punkt 10
          </note>
          <note n="92a6ba58">
            Övriga punkter
          </note>
          <note n="d4028729">
            Punkt 4
          </note>
          <note n="44a91549">
            Punkt 7
          </note>
          <note n="92a6ba58">
            Övriga punkter
          </note>
          <note n="46bd2cf3">
            16 § Beslut om ärenden som slutdebatterats vid dagens sammanträde
          </note>
          <note n="b1710ffc">
            Punkt 2
          </note>
          <note n="24bc183c">
            Punkt 3
          </note>
          <note n="c90560a5">
            Punkt 5
          </note>
          <note n="92a6ba58">
            Övriga punkter
          </note>
          <note n="d9c2512b">
            Punkt 1
          </note>
          <note n="b1710ffc">
            Punkt 2
          </note>
          <note n="82bdf944">
            Punkterna 1 och 2
          </note>
          <note n="24bc183c">
            Punkt 3
          </note>
          <note n="d9c2512b">
            Punkt 1
          </note>
          <note n="b1710ffc">
            Punkt 2
          </note>
          <note n="24bc183c">
            Punkt 3
          </note>
          <note n="92a6ba58">
            Övriga punkter
          </note>
          <note n="8c790828">
            17 § Bordläggning
          </note>
          <note n="b13cee23">
            Anmäldes och bordlades
          </note>
          <note n="f5e976e1">
            18 § Anmälan om interpellation
          </note>
          <note n="38789e40">
            Anmäldes att följande interpellation framställts
          </note>
          <note n="d4fc47b9">
            den 1 februari
          </note>
          <note n="2fd75191">
            Gunvor G Ericson
          </note>
          <note n="04886526">
            Interpellationen redovisas i bilaga som fogats till riksdagens
            snabbprotokoll tisdagen den 14 februari.
          </note>
          <note n="bb1f818e">
            19 § Anmälan om frågor för skriftliga svar
          </note>
          <note n="6186c63a">
            Anmäldes att följande frågor för skriftliga svar framställts
          </note>
          <note n="d4fc47b9">
            den 1 februari
          </note>
          <note n="74761595">
            Tomas Nilsson
          </note>
          <note n="bc98c220">
            Désirée Liljevall
          </note>
          <note n="9ddff407">
            Frågorna redovisas i bilaga som fogats till riksdagens snabbprotokoll
            tisdagen den 14 februari.
          </note>
          <note n="858daed1">
            20 § Anmälan om skriftliga svar på frågor
          </note>
          <note n="25ec28f1">
            Anmäldes att skriftliga svar på följande frågor inkommit
          </note>
          <note n="d4fc47b9">
            den 1 februari
          </note>
          <note n="905e80c6">
            Christina Oskarsson
          </note>
          <note n="be7dd9f9">
            Caroline Szyber
          </note>
          <note n="0568ddb6">
            Maria Ferm
          </note>
          <note n="ec528079">
            Ulla Andersson
          </note>
          <note n="25995a5a">
            Karin Åström
          </note>
          <note n="74761595">
            Tomas Nilsson
          </note>
          <note n="2ceaa265">
            Mats Pertoft
          </note>
          <note n="905e80c6">
            Christina Oskarsson
          </note>
          <note n="40c5acff">
            Matilda Ernkrans
          </note>
          <note n="b41a09b0">
            Elin Lundgren
          </note>
          <note n="d23d7153">
            Hans Olsson
          </note>
          <note n="27e9e591">
            Ibrahim Baylan
          </note>
          <note n="af908297">
            Peter Persson
          </note>
          <note n="cf9b6d66">
            Lars Mejern Larsson
          </note>
          <note n="650edebd">
            Gunnar Sandberg
          </note>
          <note n="650edebd">
            Gunnar Sandberg
          </note>
          <note n="cf9b6d66">
            Lars Mejern Larsson
          </note>
          <note n="77501949">
            Krister Örnfjäder
          </note>
          <note n="d541349f">
            Eva-Lena Jansson
          </note>
          <note n="e0d48dc9">
            Hans Linde
          </note>
          <note n="c54e018c">
            Lise Nordin
          </note>
          <note n="99629b56">
            Svaren redovisas i bilaga som fogats till riksdagens snabbprotokoll
            tisdagen den 14 februari.
          </note>
          <note n="dcaf24f2">
            21 § Kammaren åtskildes kl. 16.21.
          </note>
          <note n="4f662f26">
            Förhandlingarna leddes
          </note>
          <note n="e41dce1e">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
