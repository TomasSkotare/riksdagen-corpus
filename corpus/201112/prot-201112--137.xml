<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--137</head>
          <docDate when="2011-08-16">2011-08-16</docDate>
        </div>
      </front>
      <body>
        <div>
          <note n="fc90fc85">
            ﻿
          </note>
          <note n="0802ab67">
            Riksdagens protokoll
          </note>
          <note n="50195f2e">
            2011/12:137
          </note>
          <note type="date" n="a6ce906b">
            Torsdagen den 16 augusti
          </note>
          <note n="37bd452d">
            Kl. 13:00 - 15:56
          </note>
          <note n="47c8ed11">
            1 § Justering av protokoll
          </note>
          <note n="0282aa83">
            Justerades protokollen för den 25 och 28 juni.
          </note>
          <note n="3b52f1d9">
            2 § Anmälan om interpellationer
          </note>
          <note n="f738b79e">
            Tredje vice talmannen anmälde att under tiden den 29 juni15 augusti
            hade 13 interpellationer framställts.
          </note>
          <note n="72e1313e">
            Interpellationerna redovisas i bilaga som fogats till riksdagens
            snabbprotokoll tisdagen den 18 september.
          </note>
          <note n="b98fabdd">
            3 § Anmälan om skriftliga frågor och skriftliga svar
          </note>
          <note n="cd771f36">
            Tredje vice talmannen anmälde att under tiden den 29 juni15 augusti
            hade 40 skriftliga frågor framställts samt att det under samma
            tid hade inkommit 45 svar på skriftliga frågor.
          </note>
          <note n="4789cf8f">
            Frågorna och svaren redovisas i bilaga som fogats till riksdagens
            snabbprotokoll tisdagen den 18 september.
          </note>
          <note n="ddbe77fb">
            4 § Anmälan om nya ersättare
          </note>
          <note n="b91dd846">
            Tredje vice talmannen anmälde att följande ersättare inträtt
            från och med den 16 augusti med anledning av att statsrådsersättaren
            Johnny Munkhammar avlidit den 13 augusti:
          </note>
          <note n="ad883422">
            Metin Ataseven
          </note>
          <note n="ea7ee0da">
            Edip Noyan
          </note>
          <note n="f4f8b6bb">
            Bino Drummond
          </note>
          <note n="91bc7430">
            Björn Samuelson
          </note>
          <note n="e24003f5">
            5 § Utökning av antalet suppleanter i socialförsäkringsutskottet
          </note>
          <note n="62352471">
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i socialförsäkringsutskottet
            skulle utökas från 24 till 25.
          </note>
          <note n="85665ba4">
            Kammaren medgav denna utökning.
          </note>
          <note n="f33e906b">
            6 § Val av extra suppleant i socialförsäkringsutskottet
          </note>
          <note n="a7c1e933">
            Företogs val av extra suppleant i socialförsäkringsutskottet
            från och med den 1 september.
          </note>
          <note n="a44a3d02">
            Kammaren valde i enlighet med valberedningens förslag till
          </note>
          <note n="dd6a204e">
            suppleant i socialförsäkringsutskottet
          </note>
          <note n="a9f911f7">
            7 § Hänvisning av ärenden till utskott
          </note>
          <note n="f20ecd94">
            Föredrogs och hänvisades
          </note>
          <note n="fb8fe800">
            8 § Anmälan om inkomna uppteckningar från EU-nämndssammanträden
          </note>
          <note n="d60a62b8">
            Tredje vice talmannen anmälde att uppteckningar från följande
            EU-nämndssammanträden inkommit:
          </note>
          <note n="96a0d4ea">
            9 § Anmälan om inkomna faktapromemorior om förslag från Europeiska
            kommissionen
          </note>
          <note n="0084068b">
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="aa3247d3">
            KOM(2012)226
          </note>
          <note n="464e0f0d">
            KOM(2012)238
          </note>
          <note n="f6f8b464">
            KOM(2012)292
          </note>
          <note n="8f2d12f1">
            KOM(2012)280
          </note>
          <note n="a964c63c">
            KOM(2012)341
          </note>
          <note n="07f71ed2">
            KOM(2012)335
          </note>
          <note n="1d2dad7d">
            KOM(2012)388
          </note>
          <note n="9896078c">
            KOM(2012)366
          </note>
          <note n="b66102a8">
            10 § Anmälan om inkomna granskningsrapporter från Riksrevisionen
          </note>
          <note n="fafc74df">
            Tredje vice talmannen anmälde att följande granskningsrapporter
            inkommit från Riksrevisionen:
          </note>
          <note n="ea5cde3c">
            11 § Svar på interpellation 2011/12:431 om vinklad fakta i gratis
            läromedel
          </note>
          <note type="speaker" n="8398aba5">
            Anf. 1 Utbildningsminister JAN BJÖRKLUND (FP):
          </note>
          <u who="unknown" xml:id="i-9344b62ac111ffdf-0" n="fff095f7">
            <seg n="cc480cab">
              Fru talman! Annika Lillemets har frågat mig vilka åtgärder jag
              avser att vidta för att säkerställa att elever i svenska skolor
              inte hänvisas till läromedel som inte uppfyller kraven på saklighet
              och allsidighet.
            </seg>
            <seg n="54e85241">
              Riksdagen och regeringen beslutar om nationella mål och riktlinjer
              i bland annat skollagen och i läroplanerna. Det är sedan skolhuvudmännen,
              kommunerna och friskolorna, vilket också interpellanten påpekar,
              som fördelar resurser och organiserar verksamheterna utifrån lokala
              förutsättningar så att de nationella målen för utbildningen kan
              uppfyllas. Det är således skolhuvudmännen eller de enskilda skolorna
              och lärarna som ansvarar för att tillhandahålla till exempel läromedel
              till eleverna.
            </seg>
            <seg n="642e04f3">
              Som Annika Lillemets också nämner har eleverna enligt läroplanerna
              för grund- och gymnasieskolan rätt till en saklig och allsidig
              undervisning. Det är rektorn som tillsammans med lärarna har huvudansvaret
              för att ge eleverna denna undervisning. I läroplanerna finns bestämmelser
              som innebär att rektor och lärare även ansvarar för att alla elever
              tränas i kritiskt tänkande.
            </seg>
            <seg n="0601841d">
              Regeringen införde hösten 2011 tydligare och mer konkreta kursplaner
              och ämnesplaner i grundskolan och gymnasiet. I det centrala innehållet
              i kurs- och ämnesplanerna framgår tydligt vilka områden lärarna
              ska undervisa om. De nya styrdokumenten blir därmed ett reellt
              stöd till lärarna vid bland annat val av sakliga och allsidiga
              läromedel. Detta innebär även att läromedelsföretagen har fått
              tydligare styrdokument att utgå ifrån vid framtagandet av olika
              läromedel.
            </seg>
          </u>
          <note type="speaker" n="6329afe9">
            Anf. 2 ANNIKA LILLEMETS (MP):
          </note>
          <u who="annika_lillemets_d743a3" xml:id="i-373202a9ab5d36d9-0" n="0c6d320c">
            <seg n="c86089ca">
              Fru talman! Först vill jag tacka utbildningsministern för svaret
              på min fråga. Jag har ställt den därför att jag tycker att det
              är en av flera skäl oroväckande trend att anslagen till läromedel
              i svenska skolor minskar medan mängden gratismaterial ökar. Jag
              ser att det behöver göras mer för att säkerställa att elever i
              svenska skolor inte ska hänvisas till läromedel som inte uppfyller
              kraven på saklighet och allsidighet. Detta har eleverna rätt till
              enligt läroplan och skollag. Det ska finnas rätt utrustning, och
              där är läromedel en viktig del.
            </seg>
            <seg n="b22afb0c">
              Det är en stor minskning som har skett. Enligt statistik från
              läromedelsföretagens branschorganisation har anslagen till läromedel
              i svenska grundskolor de senaste tio åren minskat med ungefär
              20 procent, och detta från en inte särskilt hög nivå tidigare.
              Samtidigt ökar, kanske inte så förvånande, intresset för gratis
              material i undervisningen. Det är enkelt för lärare att beställa
              från många organisationer, myndigheter och företag som har råd
              att producera och erbjuda sådant.
            </seg>
            <seg n="bb6f8e27">
              I vissa svenska kommuner satsar man mycket mer på läromedel än
              i andra, enligt en undersökning som presenteras på Skolvärldens
              hemsida i dag. Elever får alltså olika förutsättningar i skolan
              beroende på var de bor. Jag undrar hur utbildningsministern ser
              på det, för utbildningen ska vara likvärdig.
            </seg>
            <seg n="c24cc1a2">
              Visst är det huvudmännen, kommunerna och de fristående skolorna,
              som ansvarar för att undervisningen sker inom ramen för lagstiftningen
              och andra styrdokument. I detta ryms ansvaret för att det är aktuella,
              sakliga och allsidiga läromedel som används. Jag undrar hur utbildningsministern
              ser på detta. Har riksdag och regering något ansvar för att lagar
              och regler inte uppmuntrar kortsiktiga besparingar på läromedel
              när budgetarna är små och otillräckliga och man kanske rent av
              har vinstkrav?
            </seg>
            <seg n="43c07e0b">
              Vad är då problemet med gratisläromedlen? Det handlar självfallet
              om vinklat material från diverse aktörer, såväl kommersiella aktörer
              som lobbygrupper för starka särintressen, som skickas ut till
              skolelever. Och detta är ingen marginell företeelse. Det finns
              en hemsida som heter Utbudet.se som förmedlar gratisläromedel.
              De skickar, enligt uppgift på hemsidan, upp till 200 000 exemplar
              av olika slags lektionsmaterial till fler än 58 000 lärare per
              månad! Enbart Svenskt Näringsliv har de senaste åren skickat ut
              totalt ca 150 000 exemplar av skolmaterial per år.
            </seg>
            <seg n="e4496196">
              Låt mig nämna vad som finns bland utbudet på Utbudet.se för närvarande.
              Där finns material från Svenskt Näringsliv, Arla, Sandvik, SCA,
              Svenskt Kärntekniskt Centrum, Sveaskog, flera fackförbund, Centerpartiets
              Ungdomsförbund, Läkare Utan Gränser och sockerproducenten Nordic
              Sugar. Det sistnämnda företaget tillhandahåller en broschyr som
              heter Fysisk aktivitet och vikt . Det är viktigt att tänka på
              vilka intressen avsändaren har. En sockerproducent vill sälja
              så mycket socker som möjligt, och det speglas naturligtvis i broschyren.
            </seg>
            <seg n="24024aa2">
              Det finns allt möjligt allt från miljö och ekonomi till etik.
              Jag undrar om utbildningsministern ser några risker med att allt
              mindre pengar satsas på läromedel medan alltmer gratismaterial
              beställs till skolorna. Gratismaterialet är inte som konventionella
              läromedel nödvändigtvis faktagranskat, och rimligen är det vinklat
              utifrån avsändarens intressen. Om eleverna inte får läromedel
              som uppfyller kvalitetskraven riskerar vi då inte att få just
              den flumskola som Jan Björklund och förstås inte heller någon
              annan av oss vill ha?
            </seg>
          </u>
          <note type="speaker" n="a2a661d8">
            Anf. 3 Utbildningsminister JAN BJÖRKLUND (FP):
          </note>
          <u who="unknown" xml:id="i-9344b62ac111ffdf-1" n="fff095f7">
            <seg n="6acfbc0c">
              Fru talman! Jag ser stora risker med det enorma utbudet av olika
              typer av information, där inte böckerna är det stora. It-revolutionen
              är fantastisk, men i skolans undervisning innebär den stora risker
              för att man tappar bort ett kritiskt tänkande. Eleverna tror på
              det de läser på en hemsida eller i en viss bok som är utgiven
              av en intresseorganisation. Den risken finns absolut; det är självklart.
            </seg>
            <seg n="2714de96">
              Interpellanten fokuserar just på en bok som är utgiven av Svenskt
              Näringsliv. Det får väl tillskrivas interpellantens ideologiska
              perspektiv.
            </seg>
            <seg n="ed87c79a">
              Böckerna är inte det stora problemet, utan det stora problemet
              är allt det som finns på nätet. Eleverna går hela tiden in på
              nätet, surfar och tar fram olika uppgifter i skolan. Det finns
              väldiga risker för att saker och ting är vinklade på ett sätt
              som inte kan beskrivas som allsidigt och objektivt beroende på
              vem som är avsändare. Så är det.
            </seg>
            <seg n="69dc5a3f">
              Frågan är vad vi gör åt det. Mitt svar är att det inte går att
              stoppa detta. Det är inte önskvärt att göra det. Det finns bara
              ett sätt att hantera det, och det är att ha ämneskunniga lärare
              som behärskar sina ämnen och som kan hjälpa eleverna att skilja
              sant från falskt och ha ett källkritiskt perspektiv. Det finns
              inget annat sätt.
            </seg>
            <seg n="e978f851">
              Varenda kommun och varenda skola vet att vi har ett antal ganska
              tunga, seriösa läromedelsföretag i Sverige som under lång tid
              har givit ut läromedel och som anstränger sig väldigt mycket för
              att producera objektiva och allsidiga läromedel. Även de fallerar
              ibland och utsätts för kritiska granskningar, och de ska utsättas
              för kritiska granskningar. Det är inte alltid så att det finns
              en enda sanning.
            </seg>
            <seg n="1c801b83">
              Svaret är: Ja, jag ser riskerna med allt detta.
            </seg>
            <seg n="15aa8916">
              Hur möter vi detta? Det finns inget sätt att reglera, censurera
              eller styra upp det från samhällets sida och säga: Nu får ni bara
              använda de här böckerna eller bara titta på de här hemsidorna.
              Det är kunniga lärare som varje dag på sina lektioner måste ha
              den kunskapen att de kan sortera i detta och hjälpa eleverna att
              skilja partsinlagor från allsidig information.
            </seg>
          </u>
          <note type="speaker" n="c00ab3e8">
            Anf. 4 ANNIKA LILLEMETS (MP):
          </note>
          <u who="annika_lillemets_d743a3" xml:id="i-373202a9ab5d36d9-1" n="0c6d320c">
            <seg n="cef9d4ce">
              Fru talman! Jag instämmer till fullo med utbildningsministern
              i att A och O är kunniga och välutbildade lärare som kan lära
              eleverna att se kritiskt på det material som de får.
            </seg>
            <seg n="fe392350">
              Jag undrar om utbildningsministern har någon avsikt att förstärka
              lärarutbildningen på den punkten med ytterligare läromedelskunskap
              med tanke på att situationen har ändrats så mycket. Det är naturligtvis
              utmärkt att man kan söka informationen på nätet, och det är jätteviktigt
              att alla elever får lära sig att vara kritiska.
            </seg>
            <seg n="a0146b56">
              Men jag håller inte med om att det inte är ett problem med böckerna.
              Det kan naturligtvis bli fel och vinklingar även hos läromedelsföretagen,
              men där finns det ändå en faktagranskning. Om skolorna inte har
              råd att köpa böcker som kostar är risken att man i värsta fall
              nöjer sig med dem som man kan få gratis. Lärarna måste helt enkelt
              få förutsättningar att göra ett bra jobb.
            </seg>
            <seg n="03aea8bb">
              Det blir en obalans. Jag tog upp exemplet med Svenskt Näringslivs
              miljöbok därför att det är så tydligt, oavsett mina värderingar.
              Det är en tryckt bok. Man har råd att skicka ut den till hundratusentals
              elever. Den är mycket ensidig. Den första upplagan fick stark
              kritik av forskare och miljöorganisationer som menade att den
              bagatelliserade allvarliga miljöproblem, inklusive klimatkrisen.
              Den beskrevs som en allmän lärobok om miljö, och den riktade sig
              till 912-åringar och kunde beställas gratis. Mig veterligt finns
              det inga motsvarande böcker som kan beställas gratis som ger en
              annan synvinkel på miljöfrågan.
            </seg>
            <seg n="723ece0b">
              I den senaste upplagan som vänder sig till 1215-åringar är det
              genomgående temat att det mesta går åt rätt håll vad gäller miljön.
              Det är ett mycket ensidigt urval av helt sanna, goda exempel där
              industrin har löst miljöproblem, men man bagatelliserar sådant
              som överkonsumtion av naturresurser och förlust av biologisk mångfald.
              Man skriver att skogen växer som aldrig förr i Sverige, inte minst
              tack vare skogsbolagen som bidrar till tillväxten genom återplanteringen,
              men man tar inte alls upp att det finns ett stort antal arter
              som hotas av skogsbruket i Sverige. Jag skulle kunna fortsätta
              länge med detta. Det är det som inte står som gör att det blir
              snedvridet.
            </seg>
            <seg n="19e58001">
              Den första versionen gick ut i 200 000 exemplar, och den andra
              har beställts i 150 000 exemplar, enligt Svenskt Näringsliv. Detta
              är givetvis bara ett exempel. Det finns många andra som man också
              skulle kunna ta upp.
            </seg>
            <seg n="8664d236">
              Tänk om man står där med en otillräcklig budget. Då tar man kanske
              hellre det man kan få gratis än inget alls. Det är också ganska
              tufft att vara lärare. De har mycket att göra ändå. Ska de dessutom
              gå ut på nätet, skriva ut och försöka sammanställa en annan bild
              för att få balans i detta? Det är alldeles utmärkt att läsa en
              sådan här bok som en källkritisk övning och som komplement till
              en mer allsidig lärobok eller en lärobok med helt motsatt syn
              på det hela. Men det man kan vara orolig för är att det inte blir
              ett komplement utan faktiskt ersätter läromedel. Man lägger ungefär
              500 kronor på läromedel per år och elev i snitt i Sverige. Det
              är tyvärr inte så mycket pengar.
            </seg>
            <seg n="cb748f22">
              Jag undrar om de försämrade resultaten i skolan också kan ha
              ett samband med att man inte har råd med ordentliga läromedel.
              Jag tycker att detta är något som vi måste fundera på. Jag har
              inga färdiga lösningar. Det är klart att det är skolorna och huvudmännen
              som har ansvaret, men jag undrar om utbildningsministern ser att
              vi i riksdag och regering också har ett visst ansvar att ge rimliga
              förutsättningar utifrån vårt kompetensområde och sätta upp regler
              och styrsystem. Kan vi göra någonting så att det blir lättare
              för lärarna och skolhuvudmännen att göra ett bra jobb vad gäller
              läromedel?
            </seg>
          </u>
          <note type="speaker" n="f786655c">
            Anf. 5 Utbildningsminister JAN BJÖRKLUND (FP):
          </note>
          <u who="unknown" xml:id="i-9344b62ac111ffdf-2" n="fff095f7">
            <seg n="1a863093">
              Fru talman! När jag gick i mellanstadiet hade vi en bok med bilder
              på glada kinesiska arbetare som arbetade på fälten i folkkommunerna,
              och jag har faktiskt den boken i orienteringsämnen kvar. Den boken
              var godkänd av en statlig läromedelsnämnd. Vi hade en statlig
              läromedelsstyrning. Var det objektivt? Det får var och en värdera.
              Det var en sanslös bild av de här kommunistdiktaturerna som fanns
              i den boken, och den var godkänd av en statlig läromedelsnämnd.
              Det blir inte bättre för att vi tillsätter några byråkrater på
              Skolverket som ska godkänna böcker, utan till sist handlar det
              om lärarnas källkritik. Det handlar om lärarnas ämneskunskaper
              och den källkritik som finns.
            </seg>
            <seg n="41a0f000">
              Nu talar vi bara om böcker. Interpellanten säger att investeringarna
              har gått ned med 20 procent när det gäller böcker. Det är möjligt
              att det stämmer, men uppgiften kommer från bokproducenterna, så
              man ska väl ta den siffran med en nypa salt. Samtidigt har investeringarna
              i it ökat kraftigt i skolan, och det räknas förmodligen inte in
              i den undersökningen. De har ökat under tiden, och den utvecklingen
              kan man förmodligen också diskutera. Jag har gjort det offentligt
              ibland och fått mycket stryk när jag säger att jag tror att vi
              också behöver böcker i skolan och inte bara it.
            </seg>
            <seg n="560d8e11">
              Jag håller med om den problembeskrivning som interpellanten tar
              upp. All denna information, alla dessa böcker och alla dessa hemsidor
              innehåller väldigt många påståenden, och man kan naturligtvis
              inte lita på allt eftersom det är partsavsändare. Den bok som
              hålls upp här har jag inte sett tidigare. Jag ifrågasätter inte
              alls att det är en avsändare som har vissa syften, och så är det
              med nästan varenda hemsida på nätet som används mycket i undervisningen.
            </seg>
            <seg n="7fc43f37">
              Även om vi är överens om problemet måste vi fråga oss hur vi
              ska tackla det. Alternativet till att det är lärare och skolor
              som har ansvaret för att själva köpa in och bestämma vad de ska
              använda på lektionerna är att man tillsätter något slags statligt
              organ som ska godkänna och kvalitetsstämpla läromedel. Då är vi
              tillbaka till 70-talets läromedelscensur, och det vill vi inte.
              Det kan man göra när det gäller böcker, men det är inte möjligt
              och inte önskvärt när det gäller hemsidor på nätet.
            </seg>
            <seg n="6e2c557c">
              Jag har ägnat mig åt utbildningspolitik i 20 år, och den här
              frågan kommer upp med jämna mellanrum. Jag har för min del kommit
              fram till att det inte finns något annat sätt än att se till att
              lärarna är kunniga och kan vägleda sina elever.
            </seg>
            <seg n="e268c1b5">
              Sedan kan man diskutera ytterligare en sak. Det handlar inte
              bara om böckerna som eleverna får. Den allra största påverkan
              på eleverna sker genom lärarnas muntliga undervisning på lektionerna.
              Vilken koll har vi på vad lärare med olika politiska preferenser
              säger till sina elever? Det har vi ingen koll på. Vi kan inte
              heller ha det. Det är inte önskvärt. Vi måste ha förtroende för
              att välutbildade lärare kan sovra i allt det material, all den
              information och all den kunskap som öses över skolan. Det finns
              inget annat sätt.
            </seg>
            <seg n="96691551">
              Interpellanten frågar om vi har gjort något för att förstärka
              lärarnas ämneskunskaper. Ja, den nya lärarutbildning som nu har
              trätt i kraft lägger mycket större fokus på ämneskunskaper, till
              skillnad från den lärarutbildningsreform som de rödgröna drev
              igenom 2001 som rustade ned lärarnas ämneskunskaper och enbart
              prioriterade processerna i skolan. Ämneskunskaper blir viktigare
              i den nya lärarutbildningen.
            </seg>
            <seg n="4a238a5e">
              Interpellanten frågar mig också vad vi ska göra åt skillnaderna
              mellan olika kommuner. Jag har ett svar på det. Man kommer inte
              att kunna göra det mer likvärdigt med ett kommunalt huvudmannaskap
              för skolan. Det går inte. Det ligger i den kommunaliserade skolan
              att varje kommun bestämmer själv. Det är idén. Det är därför ni
              rödgröna har kommunaliserat skolan. Jag tycker att skolan borde
              återförstatligas. Då kan vi få den mer likvärdig. Det är kommunerna
              och skolhuvudmännen som bestämmer. Man får ta det goda med det
              onda med detta.
            </seg>
            <seg n="642c86d8">
              Jag håller med om interpellantens problembeskrivning. Även om
              interpellanten i sitt inlägg antydde en mer statlig styrning är
              jag glad att det inte finns något skarpt förslag om det, för jag
              tror inte på det. Det är de kunniga lärarna som måste granska
              och ta ansvar för vad eleverna får sig till livs på lektionerna.
            </seg>
          </u>
          <note type="speaker" n="9c9fe189">
            Anf. 6 ANNIKA LILLEMETS (MP):
          </note>
          <u who="annika_lillemets_d743a3" xml:id="i-373202a9ab5d36d9-2" n="0c6d320c">
            <seg n="072e0a61">
              Fru talman! Jag har egentligen inga färdiga svar. Jag kanske
              har idéer, men det som är allra viktigast nu tycker jag är att
              öka medvetenheten om hur stort det här fenomenet är, så att föräldrar,
              elever och lärare kanske därmed kan se det och reagera på det.
              Jag är därför väldigt glad att vi har den här debatten nu.
            </seg>
            <seg n="43bb229a">
              Det här är en demokratisk fråga. Ska vi ha en demokrati och ska
              vi kunna tackla de stora problem som står framför oss, till exempel
              miljöutmaningen och alla andra viktiga frågor och ha ett gott
              samhälle i framtiden, måste vi ha medborgare som har fått en allsidig,
              saklig och aktuell utbildning. Man har ju kanske inte råd att
              köpa nya böcker heller när det finns för lite pengar.
            </seg>
            <seg n="e05c7a14">
              Självklart är det viktigt med it, men självklart är det också
              viktigt med böcker och allting sådant. Man får inte bara förlita
              sig på att söka på nätet. Det är en risk även med det. Man kan
              inte säga åt eleverna att forska och använda vilka källor som
              helst, utan man måste också ha en del läroböcker. Jag menar att
              vi i riksdag och regering har ett ansvar att försöka se till att
              vi har regelverk som inte uppmuntrar till kortsiktiga besparingar
              på utbildning. Det står nämligen hela samhället dyrt på sikt.
              Läromedel är kanske lätt att spara in på när man behöver vinst
              eller när man behöver få budgeten att gå ihop. Det är verkligen
              värt att fundera på.
            </seg>
            <seg n="132108cc">
              Det är också viktigt att inte urvattna läromedelsbegreppet. Det
              är som sagt viktigt att söka information på internet, men det
              kan inte ersätta läroböcker och andra mer faktagranskade läromedel.
              Jag vill naturligtvis inte heller ha censur; jag har ett mycket
              stort förtroende för lärarna. Men det finns många konkreta saker
              vi kanske skulle kunna göra. Varför ska inte skolorna kunna ha
              en läromedelspolicy att redovisa på hemsidor, så att föräldrar
              och elever kan välja? Det finns säkert saker att diskutera, och
              det hoppas jag att vi kan göra framöver.
            </seg>
          </u>
          <note type="speaker" n="5428e3cd">
            Anf. 7 Utbildningsminister JAN BJÖRKLUND (FP):
          </note>
          <u who="unknown" xml:id="i-9344b62ac111ffdf-3" n="fff095f7">
            <seg n="cf8dd1ce">
              Fru talman! När det kommer till kritan uppfattar jag att vi både
              är överens om problembeskrivningen och om att staten inte ska
              gå in och styra vilka läromedel som ska få användas och inte.
              Därmed uppfattar jag att det finns en enighet om detta, och det
              tycker jag är bra.
            </seg>
            <seg n="bd86120e">
              I ett pluralistiskt samhälle och det är det samhället vi eller
              åtminstone jag vill ha får man inse att det finns mängder av aktörer
              och intressenter som har intresse av att sprida sitt budskap,
              och det får de göra. De får trycka upp böcker om de vill, och
              det går heller inte att förbjuda dem att skicka ut böckerna.
            </seg>
            <seg n="ff365962">
              När det gäller det som förmedlas i svenska klassrum är det till
              sist läraren som har ansvaret. Det handlar om vad läraren säger
              och hur man vinklar en undervisningssituation. Det är läraren
              som har ansvaret för vilka papper och böcker man använder, vilka
              avsnitt i boken man väljer ut och sovrar bort, vilka hemsidor
              man rekommenderar eleverna att titta på och vilka man går in och
              kritiskt diskuterar kring.
            </seg>
            <seg n="93159339">
              Det är läraren som har ansvaret, och det kommer aldrig att kunna
              ersättas av något slags nationell granskning. Ett sådant samhälle
              vill vi inte ha när vi funderar på konsekvenserna av det. Den
              diskussion vi nu har och som finns i samhället kring detta är
              bra, för den ökar medvetenheten också bland lärarna om att denna
              påverkan utifrån mot skolan naturligtvis hela tiden finns. Till
              sist är det dock kunniga, självständiga och välutbildade lärare
              som måste ta ansvar för vad som förmedlas till eleverna också
              när det gäller böcker, och böcker är en del av allt det som man
              använder i undervisningen.
            </seg>
            <seg n="d82c0632">
              När det gäller förskjutningen från böcker till it är även jag
              mycket angelägen om att diskutera detta. Vi får väl ta det i en
              annan debatt, men det är en stor förskjutning som äger rum snabbt
              där även jag ibland kan vara oroad över hur man drar på och dömer
              ut böcker och annat. Jag tror att böckerna har en given plats
              i skolan också i framtiden.
            </seg>
          </u>
          <note n="a4983595">
            Överläggningen var härmed avslutad.
          </note>
          <note n="c024b43c">
            12 § Svar på interpellation 2011/12:423 om narkotikarelaterad
            dödlighet
          </note>
          <note type="speaker" n="ac1dccd5">
            Anf. 8 Statsrådet MARIA LARSSON (KD):
          </note>
          <u who="nina_larsson_698017" xml:id="i-b908e1da7eb98b48-0" n="6901e100">
            <seg n="b6b3df23">
              Fru talman! Hillevi Larsson har frågat mig vilka åtgärder jag
              avser att vidta för att minska den narkotikarelaterade dödligheten,
              om jag avser att vidta åtgärder för att öka narkotikamissbrukares
              tillgång till vård och behandling oavsett var de bor samt om jag
              kan tänka mig att förstatliga finansieringen av missbruksvården
              för att jämna ut regionala skillnader beträffande tillgången på
              vård.
            </seg>
            <seg n="85aa3988">
              Låt mig först och främst säga att jag delar Hillevi Larssons
              oro över utvecklingen när det gäller den narkotikarelaterade dödligheten.
              Jag delar dock inte hennes påstående att den restriktiva narkotikapolitiken
              drabbat dem som har ett tyngre missbruk. Jag ser ingen motsättning
              mellan en restriktiv politik och omsorg om de tyngsta missbrukarna.
              Att utveckla vårdinsatserna också för de tyngsta missbrukarna
              är ett viktigt mål i den ANDT-strategi som regeringen antog i
              december 2010. Enligt uppgift har de tidigare långa köerna till
              vård kortats betydligt.
            </seg>
            <seg n="d7c7e6a9">
              Missbruksutredningen har lämnat en rad förslag som syftar till
              att utveckla och förbättra samhällets insatser för personer med
              missbruksproblem. Dessa förslag har varit ute på remiss, och vi
              bereder för närvarande förslagen i Regeringskansliet.
            </seg>
            <seg n="f8dff09d">
              När det gäller den specifika frågan om den narkotikarelaterade
              dödligheten är den lite mer komplicerad än att bara summera talen.
              Om man till exempel ser på utvecklingen för heroinmissbruket kan
              man se att den har varit relativt oförändrad sedan 1994, då 100
              personer med ett heroinmissbruk dog. Dödligheten dubblerades fram
              till 2001 för att sedan sjunka till 2010, då 122 personer avled.
            </seg>
            <seg n="b49cf8ca">
              Standardlösningen i många länder för att möta den heroinrelaterade
              dödligheten är att öka tillgången på substitutionsbehandling,
              i första hand metadonbehandling. I och med att Socialstyrelsen
              har ändrat föreskrifterna för substitutionsbehandlingen har tillgängligheten
              till den typen av vård ökat. Tyvärr kan vi samtidigt se att den
              metadonrelaterade dödligheten har ökat dramatiskt. År 1994 registrerades
              9 fall medan det år 2010 hade ökat till 94 dödsfall. Under motsvarande
              tid har dödsfallen kopplade till amfetamin, kokain samt cannabis
              ökat. Vi har också sett att dödligheten ökat beroende på de nya
              syntetiska så kallade internetdrogerna.
            </seg>
            <seg n="3c2a635b">
              Allt sammantaget innebär detta att vi måste angripa problemet
              brett och med många olika insatser. Den viktigaste är naturligtvis
              att se till att så få personer som möjligt börjar använda narkotika.
              När det gäller de nya substanserna sker dödsfallen plötsligt och
              oförutsägbart, varför det är viktigt med preventiva insatser och
              att förhindra utbudet genom snabba narkotikaklassningar.
            </seg>
            <seg n="9bd4455b">
              När det gäller sprututbytesverksamheten finns ett regelverk på
              plats som gör det möjligt för ansvariga landsting och kommuner
              att starta en sådan verksamhet om de finner att en sprututbytesverksamhet
              skulle kunna vara ett verkningsfullt komplement.
            </seg>
            <seg n="90a0ad18">
              När det gäller att förebygga dödlighet bland de tyngsta missbrukarna
              är en kompetent och utbyggd vård, med eller utan substitutionsbehandling,
              ett viktigt inslag. Allt detta finns i de mål som regeringen tagit
              fram och som riksdagen förra våren ställde sig bakom.
            </seg>
            <seg n="7672d19d">
              När det gäller Missbruksutredningens förslag kommer jag att återkomma
              till riksdagen. Jag kan dock redan nu säga att jag inte har för
              avsikt att införa någon statlig finansiering av vården.
            </seg>
          </u>
          <note type="speaker" n="c9d7abb4">
            Anf. 9 HILLEVI LARSSON (S):
          </note>
          <u who="hillevi_larsson_81d8b4" xml:id="i-b2ae9f60bb718799-0" n="288793de">
            <seg n="6afb6d71">
              Fru talman! Siffrorna talar sitt tydliga språk: 1994 var det
              194 personer som dog av narkotika. År 2010 var den siffran uppe
              i 421 personer. När vi tittar på dödligheten i trafiken har siffrorna
              gått åt rakt motsatt håll, det vill säga, det var höga siffror
              1994, och de är mycket lägre nu. Det visar dels att det går åt
              fel håll när det gäller narkotikadödligheten, dels att det är
              möjligt att med hjälp av politiska beslut jobba mot den här utvecklingen.
              Om vi bestämmer oss för att det är prioriterat att minska den
              narkotikarelaterade dödligheten är jag övertygad om att vi kan
              klara av det.
            </seg>
            <seg n="b09b994a">
              Låt oss titta på vilka det är som dör, för det är det som är
              intressant om vi vill angripa problemet. Det är tunga opiatmissbrukare.
              Många heroinister blandar olika droger. Det kan vara amfetamin
              och kokain. Det kan vara subutex och gatumetadon, alltså sådant
              som man köper på svarta marknaden. Det kan vara sprit och alla
              andra droger de kan få tag i. Den här blandningen blir fatal med
              grundmissbruket av heroin. Det är en av anledningarna till att
              de dör. Många av dem som har dött har blandat.
            </seg>
            <seg n="7ac7c4e4">
              Den andra anledningen är att de inte är i kontrollerad behandling,
              utan de är utanför vårdens insatser. I första hand handlar det
              om att de inte har släppts in i behandling med buprenorfin och
              metadon, som är läkemedelsassisterad behandling, eller så har
              de kastats ut från den behandlingen. Det är nämligen väldigt hårda
              regler. Om de faller tillbaka i missbruk, vilket de allra flesta
              gör åtminstone en eller ett par gånger, kastas de ut från behandlingen.
              Bland dem som har kastats ut är dödligheten 20 gånger högre. Knäckfrågan
              är att se till att människor är i behandling, lättare kommer in
              i behandling och sedan inte kastas ut.
            </seg>
            <seg n="94aae776">
              Vi borde ändra vår vision när det gäller narkotika i samhället.
              I dag finns en nollvision mot narkotika. Vi borde höja ambitionsnivån
              och säga att vi har en nollvision mot den narkotikarelaterade
              dödligheten som hela tiden ökar.
            </seg>
            <seg n="f3b7c30a">
              Jag har konkreta förslag om hur vi ska uppnå målet. En avgörande
              sak är det statliga ansvaret. I dag finns stora skillnader mellan
              olika regioner och kommuner. På vissa håll har tillgången till
              behandling ökat. Det är helt och hållet tack vare landstingens
              prioriteringar. Det har inget att göra med vad regeringen har
              gjort.
            </seg>
            <seg n="bd4e67db">
              Det finns fortfarande stora skillnader. I exempelvis Göteborgsregionen
              är det årslånga köer, och över hundra heroinister köar för behandling.
              Heroin är en extremt beroendeframkallande drog. Den som är motiverad
              att sluta måste få behandling snarast möjligt, annars klarar man
              sig inte utan faller tillbaka i missbruk. Redan månadslånga köer
              är förödande, men årslånga köer är katastrof. Jag är inne på linjen
              att vi måste ha någon form av statlig kontroll med tanke på hur
              olika det ser ut över landet.
            </seg>
            <seg n="acf065f9">
              Gerhard Larsson lade fram Missbruksutredningen för ett och ett
              halvt år sedan. Ingenting har hänt. Det är otroligt viktigt att
              se till att alla de förslag Gerhard Larsson lade fram får en seriös
              behandling och leder till beslut.
            </seg>
          </u>
          <note type="speaker" n="8566565a">
            Anf. 10 Statsrådet MARIA LARSSON (KD):
          </note>
          <u who="nina_larsson_698017" xml:id="i-b908e1da7eb98b48-1" n="6901e100">
            <seg n="042cae42">
              Fru talman! Mycket av den verklighetsbeskrivning Hillevi Larsson
              tar upp stämmer överens med vad jag sade i mitt svar. Det finns
              en djup oro hos regeringen och hos missbruks- och beroendeenheter
              ute i landet över de nya utmaningar vi möter. Tillgången till
              narkotika har aldrig varit så stor som den är nu. Formerna för
              försäljning har förändrats och skapat nya utmaningar i förhållande
              till den restriktiva narkotikapolitiken.
            </seg>
            <seg n="ed8c581a">
              Internet som köp- och säljplats har förändrat och utmanat de
              politiska viljeyttringarna och beslutsmöjligheterna väsentligt.
              Vi har arbetat med många förslag till lösningar för att mota och
              hålla fast vid den restriktiva narkotikapolitiken. Vi vet att
              ju färre som börjar använda narkotika, desto färre missbrukare
              får vi. Därför har det varit viktigt att försöka påskynda klassificeringen.
              Här är vi i dag i ett helt annat och mycket bättre läge än vi
              har varit tidigare. Där det tidigare tog flera månader att klassificera
              de nya internetdrogerna med någon liten förändrad substans tar
              det nu ett par tre veckor, vilket är en betydligt snabbare hantering
              och ger oss nya verktyg att snabbt klassificera de nya drogerna.
              De etableras hela tiden, varje dag, på nätet.
            </seg>
            <seg n="a9306fd4">
              En annan sak är den nya lagstiftningen som ger möjlighet för
              tull och polis att lägga beslag på nya droger som ännu inte är
              klassificerade, som ännu inte har fått narkotikaklassning, i väntan
              på att substanserna utreds för att se om de har en narkotisk påverkan.
            </seg>
            <seg n="6a8ac80c">
              Det här är viktiga steg för att upprätthålla den restriktiva
              narkotikapolitiken. Det finns ett stort intresse från utlandet
              eftersom vi är lite nyskapande på området.
            </seg>
            <seg n="608e0606">
              Folkhälsoinstitutet har också i uppdrag att vara ute på nätet
              och titta på vad som kommer fram av nyheter, att snabbt köpa in,
              analysera och påbörja klassificeringsarbetet.
            </seg>
            <seg n="2ca352c1">
              Det här är nyskapande åtgärder som är betydelsefulla för helheten.
              Men det är så; tillgängligheten och tillgången har aldrig varit
              större än i dag och därmed också utmaningarna.
            </seg>
            <seg n="053169ea">
              Den restriktiva politiken måste kombineras med en bra missbruks-
              och beroendevård. Här är det glädjande att se i Socialstyrelsens
              tillsynsrapporter att tillgången till vård har ökat betydligt
              de senaste åren. Det gäller också tillgången till substitutionsprogrammen,
              även om det finns rapporter om att det sker ett visst läckage
              från en del program. Det är viktigt att de är noga kontrollerade.
              Annars kan de också medverka till att fler möter en för tidig
              död genom att missbruket upprätthålls på grund av läckage. En
              god kontroll av de program som finns är central.
            </seg>
            <seg n="e6b502e5">
              Det finns naturligtvis regionala skillnader över landet. De motiveras
              dock inte av de stora skillnaderna i tillgång till vård och behandling.
              Men situationen kan se olika ut. Därför måste det även i fortsättningen
              finnas ett regionalt ansvar. Jag är inte beredd att göra någon
              huvudmannaskapsförändring, precis som jag angav i mitt svar. Det
              finns ett behov av ökad likvärdighet i tillgången till vård och
              behandling. En del av det åstadkommer vi med hjälp av öppna jämförelser
              av missbruks- och beroendevården. Jag hoppas att Hillevi Larsson
              har tagit del av de jämförelser som presenterades helt nyligen
              och som visar att det sker i många stycken en positiv utveckling
              i landet.
            </seg>
          </u>
          <note type="speaker" n="732771cd">
            Anf. 11 HILLEVI LARSSON (S):
          </note>
          <u who="hillevi_larsson_81d8b4" xml:id="i-b2ae9f60bb718799-1" n="288793de">
            <seg n="d8148bb7">
              Fru talman! Vi är överens om att den restriktiva hållningen till
              narkotika ska bestå, men den behöver inte innebära att det även
              råder en hård och omänsklig politik mot missbrukarna. Där måste
              räddande av människoliv gå i första rummet.
            </seg>
            <seg n="39469253">
              Jag återvänder till kopplingen till bristande behandling som
              är orsaken till den överväldigande majoriteten av dödsfallen.
              Det är höga trösklar till behandlingen med metadon och buprenorfin,
              som det framför allt handlar om det är svårt att få behandling.
              Man måste vara mycket nedgången med många överdoser för att få
              en chans. På många håll är det lång väntetid. Det är förödande.
              Motivationen är som starkast precis när man har bestämt sig. Sedan
              finns en risk att halka tillbaka i missbruk.
            </seg>
            <seg n="f35ca6e8">
              Spärregeln är värst i behandlingen i dag. Spärregeln innebär
              att om man faller tillbaka i tidigare missbruk stängs man av minst
              tre månader från behandling. Både buprenorfin och metadon är beroendeframkallande.
              De utgör en form av behandling mot grundmissbruket av heroin,
              men de är i sig beroendeframkallande. Det innebär en otrolig chock
              för patienterna när de stängs av från den behandling de har blivit
              beroende av. Den överväldigande majoriteten av dem som stängs
              av går tillbaka till sitt tidigare missbruk eftersom de har ingenting
              att tillgå. Många av dem köper metadon på svarta marknaden. Det
              läckage som det talas om går till stor del till dem som har kastats
              ut från behandlingen. En nyckelfråga när det gäller minskningen
              av dödsfall på grund av narkotikamissbruk är att se till att fler
              får tillgång till behandling och inte kastas ut från den.
            </seg>
            <seg n="434c45a0">
              Givetvis är målet drogfrihet. Vi önskar att inte en enda människa
              i Sverige använder narkotika. Men vi måste se verkligheten som
              den är. För framför allt heroinmissbruk råder hög dödlighet. Om
              de inte klarar drogfrihet är det risk att de går ned sig totalt
              och dör. Det har forskats mycket om metadon, och det har visat
              sig att dödligheten minskar, hälsan blir bättre, de flesta slutar
              begå brott, prostitutionen upphör och de kan leva i många stycken
              ett normalt liv. Det är till och med möjligt att inneha körkort
              och köra bil om de sköter sin behandling. Det är rigorösa kontroller.
              Det har visat sig att omdömet inte påverkas om de följer behandlingsdirektiven.
            </seg>
            <seg n="5a17381d">
              Många av dem som i dag går ned sig i missbruk och dör skulle
              alltså kunna leva ett normalt liv, till och med kunna leva tillsammans
              med sina familjer, vara yrkesverksamma och ha bostäder många är
              också bostadslösa. Men då måste vi se till att det blir en mer
              human behandling, just att man lättare får behandling och att
              man inte kastas ut från sin behandling. Man kastas inte ut från
              någon annan behandling inom sjukvården i samhället, men det händer
              just i detta fall.
            </seg>
            <seg n="7d7fb44c">
              Det är en inhuman politik. Det är det jag vill säga: Behåll den
              restriktiva hållningen till narkotika som sådan, men ha en human
              inställning till missbrukarna! Då tror jag att vi kan minska dödligheten
              också.
            </seg>
          </u>
          <note type="speaker" n="901893cd">
            Anf. 12 Statsrådet MARIA LARSSON (KD):
          </note>
          <u who="nina_larsson_698017" xml:id="i-b908e1da7eb98b48-2" n="6901e100">
            <seg n="bd20f398">
              Fru talman! Låt mig säga att det inte är politiken inte vare
              sig regeringen eller oppositionen som utformar vårdinsatserna,
              varken inom beroendevården eller inom någon annan specialiserad
              vård. Det är ett ansvar för professionen. Därför hoppas jag att
              vi håller diskussionen på den politiska nivån, det som ligger
              inom den politiska kompetensen.
            </seg>
            <seg n="dc919eba">
              De riktlinjer som tas fram av vår expertmyndighet på området
              är väldigt väsentliga för professionen. Jag kan med stor glädje
              säga att det har skett ett fantastiskt utvecklingsarbete när det
              gäller missbruks- och beroendevården. De nya riktlinjer som kom
              från Socialstyrelsen, och där vi gav statliga pengar för att de
              skulle nå ut ordentligt på fältet och implementeringsarbetet skulle
              ske i vartenda län, har varit viktiga.
            </seg>
            <seg n="4c9c2553">
              Det har varit en väldig efterfrågan också från professionen på
              att delta i detta, få del av den nya kunskapen och använda sig
              av den. I takt med det har vi också sett att bland annat substitutionsbehandlingen
              har ökat. Därför är tillgången i dag helt annorlunda och mycket
              bättre än för bara ett par tre år sedan. Det är glädjande. Det
              ska vara bra program. Men det ankommer inte på politiken att avgöra
              vem som ska gå i programmen. Det är en fråga för professionen
              utifrån riktlinjearbetet. Och riktlinjerna låt mig säga det bygger
              på de senaste vetenskapliga rönen, den beprövade erfarenheten.
            </seg>
            <seg n="9955a8d7">
              Jag tror att det är lite farligt om vi från politikens sida går
              in och börjar diskutera den typen av frågor. Vi måste överlåta
              det åt forskarvärlden och åt professionen.
            </seg>
            <seg n="4e07417f">
              Vi har en satsning som heter Kunskap till praktik som handlar
              just om att förbättra missbruks- och beroendevården, där implementeringsarbetet
              har varit en del. Vi har utvecklat den stegvis. Det är säkert
              det vi nu kan avläsa i tillsynsrapporterna, att missbruks- och
              beroendevården har genomgått väldigt stora förbättringar, både
              öppenvården och den specialiserade vården.
            </seg>
            <seg n="be212296">
              Det senaste vi har gjort inom ramen för Kunskap till praktik
              är att sätta in ett barnperspektiv, att också titta på vilka personer
              som finns runt omkring en person med behov av missbruks- och beroendevård,
              att anlägga ett tydligt barnperspektiv och att kunna erbjuda barn
              till en missbrukare uppmärksamhet och särskilda stödinsatser.
            </seg>
          </u>
          <note type="speaker" n="cf0e2066">
            Anf. 13 HILLEVI LARSSON (S):
          </note>
          <u who="hillevi_larsson_81d8b4" xml:id="i-b2ae9f60bb718799-2" n="288793de">
            <seg n="f616446d">
              Fru talman! Som jag har varit inne på lade Gerhard Larsson för
              ett och ett halvt år sedan fram sin utredning, som handlar just
              om missbruksvården och har ett sjuttiotal konkreta förslag till
              förbättringar av missbruksvården. Den grundidé som han har är
              att metoderna ska baseras på vetenskap. Där kan man ifrågasätta
              om det verkligen är så i dag, med tanke på att det finns vetenskapliga
              belägg för att metadonbehandling och buprenorfinbehandling faktiskt
              räddar liv, ökar hälsan och gör att människor kan leva ett normalt
              liv. Det är egentligen mot vetenskapen att begränsa den tillgången
              så mycket som fortfarande görs. Det har blivit bättre, men det
              är fortfarande ett stort problem.
            </seg>
            <seg n="83e45db7">
              Gerhard Larsson förespråkar också respekt för missbrukarna. Det
              är många som känner att de inte blir respektfullt bemötta av vården.
              Han för fram att spärregeln måste tas bort, det vill säga att
              om man missköter sig och faller tillbaka i missbruk stängs man
              av i minst tre månader.
            </seg>
            <seg n="68936c22">
              Därför blir jag förvånad när Maria Larsson säger att detta inte
              är politik, dessa enskildheter kring behandlingen. Men detta är
              vad Gerhard Larsson själv föreslår i sin utredning. Innebär det
              att regeringen inte kan komma med förslag i den riktningen därför
              att detta inte är politik? Jo, självklart måste detta räknas som
              politik, speciellt med tanke på de avgörande effekter som det
              får för missbrukarna. Det handlar ju om liv eller död för dem.
            </seg>
            <seg n="e865a38b">
              En fråga som jag inte har varit inne på tidigare men som är viktig
              är sprutbytet. Sprutbyte handlar om att minska smittspridning.
              Det handlar om att minska spridning av hiv, hepatit B och hepatit
              C. Vi kan se att det är alldeles för få sprutbyten i landet. Det
              är också en politisk åtgärd som man kunde lägga fram: obligatoriska
              sprutbyten i hela landet.
            </seg>
          </u>
          <note type="speaker" n="30a30bc2">
            Anf. 14 Statsrådet MARIA LARSSON (KD):
          </note>
          <u who="nina_larsson_698017" xml:id="i-b908e1da7eb98b48-3" n="6901e100">
            <seg n="b3d79128">
              Fru talman! Gerhard Larsson kom med sin utredning för ett och
              ett halvt år sedan det är alldeles riktigt. Det var en mycket
              omfattande utredning med flera olika omgångar, och det lämnades
              ett delbetänkande. Det fördes ganska mycket offentlig debatt,
              och glädjande nog fick vi in väldigt många remissvar.
            </seg>
            <seg n="0d24cb40">
              Hillevi Larsson och jag är i samma division när vi önskar snabba
              resultat, men jag har fått lära mig att allting inte går att genomföra
              omedelbart. En utredning måste få remissbehandlas, och alla som
              vill måste få inkomma med sina svar. Denna utredning föranledde
              väldigt många svar och ett väldigt stort intresse.
            </seg>
            <seg n="e06f16ca">
              Vi har sammanställt remissvaren, och vi har tittat på materialet.
              Jag kan säga att det var ett ganska blandat remissutfall på många
              punkter.
            </seg>
            <seg n="f5984119">
              Vi har fortsatt diskussionen i flera olika sammanhang, bland
              annat med brukarorganisationer. Vi arbetar för fullt med förslagen,
              och en del av dem har vi redan genomfört, bland annat inom ramen
              för Kunskap till praktik, alltså mer av evidens i missbruks- och
              beroendevården.
            </seg>
            <seg n="380a7878">
              Vi har lagstiftat om samarbete mellan de båda huvudmännen för
              att minska problematiken för den enskilde att få stöd från två
              huvudmän samtidigt, vilket inte är ovanligt.
            </seg>
            <seg n="eb63ed8a">
              Utredningen ligger inte i en byrålåda. Den är i vissa delar redan
              genomförd, och andra delar hoppas vi kunna återkomma med så småningom.
              Det sker ett omfattande arbete. Det har skett en väldigt grundlig
              remissomgång, och vi har gjort en grundlig genomgång av remissvaren.
            </seg>
            <seg n="6505d34e">
              Vi får säkert anledning att återkomma till den här diskussionen.
              Men låt mig säga att den restriktiva narkotikapolitik som många
              i dag vill urholka kommer inte den svenska regeringen att förändra
              när det handlar om att både upprätthålla en restriktiv narkotikapolitik
              och se till att det finns en god tillgång till missbruks- och
              beroendevård. Båda de två sakerna måste löpa hand i hand.
            </seg>
          </u>
          <note n="a4983595">
            Överläggningen var härmed avslutad.
          </note>
          <note n="07a2f176">
            13 § Svar på interpellation 2011/12:424 om resurser mot skattefusk
          </note>
          <note type="speaker" n="daab299b">
            Anf. 15 Finansminister ANDERS BORG (M):
          </note>
          <u who="unknown" xml:id="i-9344b62ac111ffdf-4" n="fff095f7">
            <seg n="5656ff6e">
              Fru talman! Peter Persson har frågat mig vilka resurser och verktyg
              jag avser att ge mot skattefusk och ekonomisk brottslighet i den
              kommande budgeten samt mot bakgrund av vilka fakta och omständigheter
              bidragsfusk är viktigare för regeringen än skattefusk.
            </seg>
            <seg n="4a118f5c">
              Frågan om vilka resurser och verktyg som jag avser att ge mot
              skattefusk och ekonomisk brottslighet hanteras inom ramen för
              den ordinarie budgetprocessen. Regeringskansliet bereder för närvarande
              budgetpropositionen. Jag avser inte att föregripa det arbetet.
            </seg>
            <seg n="74f6d496">
              När det gäller skatte- och bidragsfusk är min inställning att
              båda företeelserna är oacceptabla. Jag vill framhålla att regeringen
              redan har vidtagit ett antal åtgärder för att motverka skattefusk,
              till exempel HUS-avdraget och jobbskatteavdraget som minskat incitamenten
              för skattefusk. Regeringen har också genomfört förslag för förbättrad
              kontroll av kontantbranschen och av särskilda riskbranscher som
              personalliggare och kassaregister. En särskild satsning mot grov
              organiserad brottslighet pågår där flera myndigheter deltar. Sammantaget
              arbetar regeringen aktivt för att minska skattefusket. Vi kommer
              att fortsätta det arbetet.
            </seg>
          </u>
          <note type="speaker" n="1a27c816">
            Anf. 16 PETER PERSSON (S):
          </note>
          <u who="peter_persson_b021b6" xml:id="i-358707bc53a13771-0" n="37232584">
            <seg n="2427bcac">
              Fru talman! Jag tackar finansministern för svaret.
            </seg>
            <seg n="a24aa948">
              Fusk är fusk och alltid oacceptabelt. Fusk med skatt, fusk med
              bidrag eller att fuska och slösa med allmänna medel leder till
              upprördhet och fräter på den samhällsmoral som ska bygga ett solidariskt
              och jämlikt samhälle.
            </seg>
            <seg n="ab1f424c">
              Ideologiskt har Anders Borg döpt skattefusk till skattefel 133
              miljarder. Bidragsfusk är bidragsfusk 20 miljarder, där vi vet
              att 10 miljarder är tekniska fel. Det är ideologi.
            </seg>
            <seg n="1ff1ef9f">
              Den 17 december 2007, för snart fem år sedan, presenterade Anders
              Borg tillsammans med dåvarande socialförsäkringsministern Husmark
              Pehrsson ett åtgärdspaket med bland annat oannonserade kontrollbesök
              i bygg-, tvätteri- och taxibranschen. Liknande hade införts i
              hotell- och restaurangnäringen och hade över en natt gett 4 000
              nya anställda i verkligheten och inbringat miljardbelopp till
              samhället.
            </seg>
            <seg n="8bba0348">
              Åtgärdspaketet genomfördes den 1 maj 2008 när det gällde bidragsfusk.
              Men den del av paketet som handlade om skattefusk har det inte
              hänt någonting med. Trots statliga utredningar, trots påtryckningar
              från branschen och trots att vi vet att vi omedelbart skulle få
              ytterligare resurser till samhället går det långsamt, långsamt.
              Det är under beredning, det är processer, det är samtal.
            </seg>
            <seg n="e6ac4a34">
              Jag vet inte hur många seminarier jag har fått inbjudan till
              och bevistat, några av dem, eller hur många branschorganisationer,
              fackliga organisationer och arbetsgivarorganisationer som vädjar
              om aktivitet från finansministern. Men jag noterar tydligt: För
              bidragsfusk på 20 miljarder, varav 10 miljarder tekniskt fel,
              gick det snabbt att slå till. Det tycker jag var rätt. Men skattefusk
              på 133 miljarder kallas skattefel, och där är kapaciteten att
              slå till mycket långsammare.
            </seg>
            <seg n="4db53eba">
              Varför är det så, Anders Borg, att skattefusket inte alls ges
              samma prioritet i handlingskraft från Finansdepartementet och
              regeringen? Här finns det moral att förstärka, resurser att hämta
              och solidaritet att vidga. När, Anders Borg, tänker du göra något?
            </seg>
          </u>
          <note type="speaker" n="134d43e5">
            Anf. 17 Finansminister ANDERS BORG (M):
          </note>
          <u who="unknown" xml:id="i-9344b62ac111ffdf-5" n="fff095f7">
            <seg n="c128d3f6">
              Fru talman! I dag har Skatteverkets chef i Dagens Nyheter presenterat
              resultat kring hur vi ser på skattesystemet och riskerna för skattefusk.
              Av den undersökningen, som har gjorts ett antal gånger, framgår
              det att tre av fyra svenskar i dag inte anser att man bör ägna
              sig åt skattefusk. Det är en kraftig uppgång från ungefär varannan
              svensk för ett antal år sedan.
            </seg>
            <seg n="a4f6b44f">
              För några år sedan var det 14 procent som ansåg att det var acceptabelt
              med skattefusk. I dag är det 6 procent. Det har alltså skett en
              påtaglig förbättring. Andelen som tror att man upptäcks om man
              skattefuskar har ökat från strax över 40 procent till 57 procent.
            </seg>
            <seg n="38194bed">
              Det har alltså skett en betydande förskjutning av hur svenska
              folket uppfattar skattesystemet. Mot att det i dag är 42 procent
              som anser att skattesystemet är acceptabelt var det för några
              år sedan 22 procent.
            </seg>
            <seg n="f140bb40">
              Det beror på att vi har gjort ett antal förändringar just för
              att få ned skattefusket, minska skattefelen. Det handlar om RUT-avdragen,
              som nämns i artikeln. Det handlar om jobbskatteavdrag, omvänd
              moms i byggsektorn, inte minst de rätt kraftiga regelförändringar
              som vi gjorde för fastighetsbranschen samt olika skatteavtal,
              senast med Schweiz.
            </seg>
            <seg n="73657600">
              Även i den kommande budgeten kan vi se att det kommer att ske
              betydande förändringar i skattelagstiftningen. En lagrådsremiss
              kring räntebegränsningarna har behandlats under sommaren. Det
              handlar om ett av de större beslut som kommer att tas kring det
              svenska skattesystemet under de här åren. Det är en omfattande
              förändring som kommer att minska riskerna för skatteundandragande
              och skatteplanering på ett högst påtagligt sätt och därmed också
              på ett högst påtagligt sätt förstärka skatteintäkterna.
            </seg>
            <seg n="5574305b">
              Det är alldeles uppenbart att regeringen i praktiskt taget varje
              budget har återkommit med omfattande förslag för att förstärka
              detta. Just i år, när vi står i början på budgetförhandlingarna,
              känns det väldigt tillfredsställande dels att vi kan se den här
              förbättringen, dels att vi nu också sitter med förslag som naturligtvis
              ska beredas vidare innan de blir propositioner men som är färdiga
              i lagrådsbehandlingen och där allt tyder på att vi kommer att
              hitta effektiva vägar för att på ett rätt dramatiskt sätt minska
              skattefusket, skatteundandragandet och skatteplaneringen och därigenom
              öppna för att man får bredare skattebaser och lägre skattesatser.
              Det tycker jag naturligtvis är väldigt tillfredsställande.
            </seg>
          </u>
          <note type="speaker" n="56800d21">
            Anf. 18 PETER PERSSON (S):
          </note>
          <u who="peter_persson_b021b6" xml:id="i-358707bc53a13771-1" n="37232584">
            <seg n="dcdf2b41">
              Fru talman! Jo, Anders Borg, jag har också läst Dagens Nyheter
              i dag och tidigare dagar. Det har handlat mycket om fusk och ovarsamt
              handlande med medel som har skapat en djup och berättigad upprördhet.
            </seg>
            <seg n="6707fc64">
              Därför var det glädjande att läsa debattartikeln av Ingemar Hansson
              i dag. Men Anders Borg valde nogsamt att använda sig av bara det
              som gagnade hans egen sak, i sitt dröjsmål att vilja gå vidare
              och försöka förhindra skattefusk.
            </seg>
            <seg n="b83cef17">
              Det är utmärkt om privatpersoner säger att de inte vill utnyttja
              svartarbete. Men jag tror att de flesta, vid en offentlig förfrågan,
              hellre vill vara Snövit än Svarte Petter, så svaret är inte så
              märkligt, och man måste också hålla i medvetande att privatpersonerna
              står för bara 16 procent av skattefusket per grupp skattebetalare.
              Det är inte där det stora skattefusket finns. Det stora fusket
              finns i det som kallas mikroföretag, de som kanske jobbar med
              en F-skattsedel åt en uppdragsgivare med dålig kontroll, som man
              i skatteutskottet samfällt har uppmärksammat regeringen på.
            </seg>
            <seg n="0905d706">
              När det anges att ROT- och RUT-avdrag har dragit bort fusk vill
              jag erinra om att den konstruktion som har skapats har gett helt
              nya möjligheter till fusk, nämligen att man hittar på att man
              har utfört jobb och skickar in: Jag har varit hos Nisse Karlsson
              och lagt så och så många mantimmar på målning eller vad det nu
              är. Det är åtskilliga sådana fall som har upptäckts genom att
              ett hushåll har fått hem en uppgift från Skatteverket som är inkorrekt.
              Den sektorn är nästan omöjlig att titta på. Det som möjligen,
              en smula, har täppts till åt ena hållet, rinner ut åt andra sidan.
            </seg>
            <seg n="2b0f370a">
              Det jag tycker är verkligt intressant när det gäller ambitionen
              mot skattefusk är ambitionen till de egna myndigheterna att arbeta.
              Jag noterar att Skatteverket i sin framställning inför den budgetproposition
              som ska lämnas i höst skriver att man har ökat något i årsarbetare
              under 2011 och att personalstyrkan under de tre åren dessförinnan
              minskade med 12 procent, vilket resulterade i en ohållbart låg
              personalstyrka i slutet av 2010 en ohållbart låg personalstyrka!
              Nu äskar man en nivåhöjning inför kommande år med 69 miljoner
              kronor.
            </seg>
            <seg n="fd00469b">
              En myndighet som är till för att skapa rättvisa och dra in resurser
              till det gemensamma hålls på svältkur medan andra myndigheter
              uppenbarligen inte är så svältande, konstaterar jag, Anders Borg.
            </seg>
          </u>
          <note type="speaker" n="87a15a47">
            Anf. 19 EVA-LENA JANSSON (S):
          </note>
          <u who="eva-lena_jansson_c25f33" xml:id="i-c78d65963847b3bd-0" n="fffbd978">
            <seg n="15bd2266">
              Fru talman! Det är relevanta frågor som Peter Persson har ställt
              till finansministern. Och jag är lite nyfiken på det svar som
              finansministern har gett. Han skriver i sitt svar, fru talman:
            </seg>
            <seg n="7e6fc44d">
              När det gäller skatte- och bidragsfusk är min inställning att
              båda företeelserna är oacceptabla. Det är bra.
            </seg>
            <seg n="e2d154c4">
              Men sedan skriver han: Jag vill framhålla att regeringen redan
              har vidtagit ett antal åtgärder för att motverka skattefusk, till
              exempel HUS-avdraget och jobbskatteavdraget som minskat incitamenten
              för skattefusk. Då blir min fråga: Hur då? Var incitamentet att
              man behövde betala mindre skatt, för att man därmed skulle sluta
              fuska med skatten?
            </seg>
            <seg n="7c4efd38">
              Jag skulle vilja höra finansministern utveckla det. Vi har ju
              redan konstaterat i Peter Perssons interpellation att skattefusket
              är betydligt större än de så kallade bidragsbrotten, som regeringen
              har satsat stora summor på. Med den konsekvensen från finansministern
              kanske finansministern skulle vilja höja ersättningarna.
            </seg>
            <seg n="3d3cffce">
              Jag skulle vilja ha finansministerns klargörande i den frågan.
            </seg>
          </u>
          <note type="speaker" n="31b027bf">
            Anf. 20 Finansminister ANDERS BORG (M):
          </note>
          <u who="unknown" xml:id="i-9344b62ac111ffdf-6" n="fff095f7">
            <seg n="e2f35169">
              Fru talman! Skatteverket är naturligtvis en av de myndigheter
              som ligger närmast hjärtat för en finansminister. Det är en av
              de myndigheter som genom åren fått bäst servicebetyg av medborgarna.
              Inte minst via skickligt elektroniskt förfarande och annat har
              de allra flesta människor i dag väldigt enkla deklarationer. Och
              följaktligen har de en väldigt bra relation till Skatteverket.
            </seg>
            <seg n="ff6e24af">
              Det är naturligtvis remarkabla siffror som Skatteverket redovisar
              i Dagens Nyheter. Det handlar inte om att man vill framstå i god
              dager, för bara siffrorna i sig hade inte varit intressanta. Det
              handlar just om förändringen, att det har gått från 50 procent
              som inte ansåg att man fick skattefuska till 75 procent. Andelen
              som kan tänka sig att jobba svart har sjunkit från 14 till 6 procent.
              Det är det som är positivt här, att vi kan se att ett aktivt arbete
              för att förbättra skattesystemet också påtagligt har ökat dess
              legitimitet.
            </seg>
            <seg n="64e9cd1c">
              Nu har vi, som sagt, ett stort beslut framför oss när det gäller
              skattesystemet i höst, och det gäller räntesnurrorna. Det vore
              naturligtvis bra om Peter Persson tydligt kunde lämna besked om
              att Socialdemokraterna kommer att stödja de förslag som regeringen
              presenterat för Lagrådet, inte minst eftersom Peter Persson i
              sitt inlägg underströk att det var viktigt att det här problemet,
              också i den breda företagssektorn, hanterades. Det här är kanske
              det mest omfattande förslaget på många år för att minska möjligheten
              att skatteplanera, som vi nu lägger på bordet, trots att vi tidigare
              har lagt fram förslag på fastighetsbolagssidan och på räntebegränsningar
              som sammantaget uppgick till 15 miljarder i ökade skatteintäkter.
              Det är naturligtvis väldigt positivt.
            </seg>
            <seg n="09ed778d">
              Jag tror att det centrala är att vi har sänkt skattetrycket.
              Vi har infört jobbskatteavdrag. Vi har RUT- och ROT-avdrag. Vi
              har lägre arbetsgivaravgifter för ungdomar. Vi har ett skattesystem
              som följaktligen mer överensstämmer med medborgarnas uppfattning
              om vad som är rimligt att betala och som bättre återspeglar att
              det finns sektorer där man kan ersätta köpta tjänster med eget
              arbete eller med den svarta sektorn.
            </seg>
            <seg n="20a895b9">
              Det här har gjort att vi har fått ett bättre fungerande skattesystem.
              Sedan har vi också lagt till kontrollmekanismer och förenklingar
              i systemet, som till exempel omvänd momsföring men också kassaregister
              och personalliggare.
            </seg>
            <seg n="5baf8d62">
              Sammantaget har det här gjort att vi fått ett skattesystem som
              är legitimt.
            </seg>
            <seg n="e812c781">
              Det är klart att det är bekymmersamt i en mening för Peter Persson
              att föra den här diskussionen, eftersom Socialdemokraterna på
              flera punkter vill reversera och förändra de här åtgärderna. Man
              vill inte ha en lägre restaurangmoms. Risken för att få fusk i
              den sektorn ökar om man höjer momsen kraftigt, eftersom det ofta
              är i den sektorn vi har sett fusk.
            </seg>
            <seg n="be9a61bf">
              Begränsar man RUT och ROT återigen undergräver man legitimiteten
              för skattesystemet och ökar risken för fusk och undandragande.
              Jag tror att det är viktigt att vi vårdar en ideologi där skatterna
              ska vara så låga som möjligt och betalas av så breda baser som
              möjligt. Det ska vara så låga skattesatser som möjligt. Då får
              vi råd med en bra välfärd och klarar samtidigt av att ha en politik
              som leder till många i arbete. Det är vad de siffror som Skatteverket
              redovisar i dag återspeglar.
            </seg>
          </u>
          <note type="speaker" n="ccc61c8b">
            Anf. 21 PETER PERSSON (S):
          </note>
          <u who="peter_persson_b021b6" xml:id="i-358707bc53a13771-2" n="37232584">
            <seg n="8ee82f22">
              Fru talman! Jag noterar att svar från finansministern uteblir
              när det gäller det som är huvudsaken i min interpellation. Det
              är lätt att ha en flott presskonferens 2007 och tala om åtgärder
              mot fusk när det gäller både bidrag och skatt. När det gäller
              bidrag slog ni till den 1 maj året därpå. När det gäller skattefusk
              har det inte hänt någonting. Det är talande.
            </seg>
            <seg n="80f681b8">
              Jag tror inte att det ensidigt handlar om skattenivåer när det
              gäller människors benägenhet att fuska. Undersökningar visar någonting
              annat. Först handlar det om hur andra uppträder. Hur uppträder
              personer i ledande ställning? Fuskas det där? Hanterar man medlen
              där på ovarsamt sätt? Delar du min uppfattning, Anders Borg, att
              det på ett negativt sätt kan påverka skattemoralen, vår benägenhet
              att betala skatt, om människor i ledande ställning är slarviga
              och det upplevs som fusk och slöseri?
            </seg>
            <seg n="5d792f41">
              Sedan kommer i fallande skala att skatterna är för höga, att
              solidariteten är för låg och att man vill testa om det går. Jag
              tror att det är så här. Ett samhälle hålls ihop genom att alla
              upplever att alla bidrar efter förmåga och att alla arbetar efter
              förmåga i ett solidariskt hänseende. Så hålls ett samhälle ihop.
              Om någon börjar bryta mot de principerna eroderar det. Därför
              är kampen mot skattefusk avgörande viktig.
            </seg>
          </u>
          <note type="speaker" n="69fa7af9">
            Anf. 22 EVA-LENA JANSSON (S):
          </note>
          <u who="eva-lena_jansson_c25f33" xml:id="i-c78d65963847b3bd-1" n="fffbd978">
            <seg n="2c98ef3a">
              Fru talman! Jag hade en ganska kort fråga till finansministern.
              Jag hade hoppats att han hade kunnat beskriva vad det är som gör
              att han i sitt svar anger att man motverkar skattefusk genom HUS-avdrag
              och jobbskatteavdrag, det vill säga att man sänker skatten.
            </seg>
            <seg n="0d239f96">
              Om man vill få bort allt skattefusk skulle man med den logiken
              ta bort all skatt. Då skulle det inte finnas något skattefusk.
              På samma sätt, om man har den logiken, skulle man kunna höja ersättningarna,
              för då skulle inte folk fuska när det gäller bidrag.
            </seg>
            <seg n="ded067ad">
              Om man nu har det här resonemanget borde man kunna ta fram fakta
              om det. Jag noterar att Skatteverkets generaldirektör i den här
              debattartikeln i Dagens Nyheter skriver att det kan ha en effekt.
              Men man vet naturligtvis inte om det har den effekten.
            </seg>
            <seg n="47277157">
              Men om finansministern är bombsäker på det ska han väl utveckla
              vilken forskning och vilka metoder han har använt för att få fram
              det här resultatet.
            </seg>
          </u>
          <note type="speaker" n="14473783">
            Anf. 23 Finansminister ANDERS BORG (M):
          </note>
          <u who="unknown" xml:id="i-9344b62ac111ffdf-7" n="fff095f7">
            <seg n="45015b16">
              Fru talman! Jag vill ändå påpeka att vi nu har en färsk undersökning
              som visar att det har skett en stor förändring. Skattemoralen
              i Sverige har förbättrats. Det har skett en betydande förbättring
              när det gäller medborgarnas syn på skattesystemet.
            </seg>
            <seg n="bad1a0d3">
              Det är större acceptans. Det är mindre acceptans för fusk och
              mindre acceptans för att man undandrar sig beskattning. Det tycker
              jag är väldigt positivt. Det är centralt att vi vårdar den typen
              av framsteg så att vi kan se ett skattesystem som är legitimt,
              men det måste bygga på att vi också har skatter som är konkurrenskraftiga.
              Därför är det viktigt med den typ av skattelättnader som RUT-,
              ROT- och jobbskatteavdrag och sänkt restaurangmoms har inneburit.
            </seg>
            <seg n="8b71ab12">
              Det är också viktigt att vi förenklar skattesystemet så att det
              är lätt att tillämpa. Skatteverkets devis att det ska vara lätt
              att göra rätt och svårt att göra fel är en grundläggande utgångspunkt
              när vi jobbar med förändringar i skattesystemet.
            </seg>
            <seg n="f51bfc82">
              Det är klart att kontrollåtgärder också spelar roll. De nya avtalen,
              senast med Schweiz, är viktiga. De ökar upptäcktsrisken och minskar
              möjligheten att undandra sig beskattning. När vi samtidigt inte
              har de gamla skatterna arvs- och gåvoskatt och förmögenhetsskatt,
              som ledde till mycket skatteplanering, har vi bättre fungerande
              skattesystem.
            </seg>
            <seg n="f1a3f939">
              Det är uppenbart hur skatter och bidrag påverkar samhällsekonomin.
              Det är nödvändigt med skatter; annars har vi ingen offentlig ekonomi.
              Men nästan alla skatter snedvrider samhällsekonomin. De ger en
              relativt hög kostnad, särskilt i ett samhälle som det svenska
              med höga skatter. De leder till färre sysselsatta, lägre bnp och
              sämre utveckling av välfärden.
            </seg>
            <seg n="29c37c52">
              Det är samma sak med bidrag. De snedvrider också. Det är nödvändigt
              att vi har bidrag för att skydda människor vid tillfälliga inkomstbortfall,
              men man ska vara medveten om att de har en snedvridande effekt.
              När vi nu gör förändringar i skattesystemet och de snedvridande
              effekterna minskar, och när de snedvridande effekterna i bidragssystemet
              minskar blir fusket i systemen mindre.
            </seg>
          </u>
          <note n="a4983595">
            Överläggningen var härmed avslutad.
          </note>
          <note n="dfbda175">
            14 § Svar på interpellation 2011/12:425 om jobbskatteavdragen
          </note>
          <note type="speaker" n="6a779a3b">
            Anf. 24 Finansminister ANDERS BORG (M):
          </note>
          <u who="unknown" xml:id="i-9344b62ac111ffdf-8" n="fff095f7">
            <seg n="da2e4602">
              Fru talman! Peter Persson har frågat mig när ytterligare steg
              i jobbskatteavdraget gör mer skada än nytta och vilka åtgärder
              jag då kommer att vidta.
            </seg>
            <seg n="fb2d06cc">
              En varaktigt hög sysselsättning är avgörande för att värna välfärden.
              Regeringens viktigaste mål är därför full sysselsättning. Arbete
              måste löna sig och människor rustas för de jobb som skapas.
            </seg>
            <seg n="1b05e198">
              Jobbskatteavdraget är den viktigaste av regeringens jobbskapande
              åtgärder. Flera studier har visat att jobbskatteavdraget är ett
              effektivt sätt att öka den varaktiga sysselsättningen och att
              effekten per satsad krona är större än för alternativa åtgärder.
              Därför är vår ambition att ytterligare förstärka jobbskatteavdraget
              och höja den nedre skiktgränsen för statlig skatt när det ekonomiska
              läget så tillåter.
            </seg>
            <seg n="199b83a8">
              Finansdepartementet har undersökt om effekten av ytterligare
              jobbskatteavdrag är avtagande. Det finns inte anledning att tro
              att den är det i nuläget eller inom relevant reformutrymme. Även
              Finanspolitiska rådet delar denna uppfattning. Införandet av ytterligare
              steg bedöms således ge betydande sysselsättningseffekter.
            </seg>
            <seg n="5b82bade">
              Genomförda reformer för att få fler i arbete har haft betydande
              positiva effekter. Ytterligare åtgärder krävs dock för att föra
              Sverige mot full sysselsättning. Ytterligare steg av jobbskatteavdraget
              är bland de mest effektiva åtgärderna för att nå det målet.
            </seg>
          </u>
          <note type="speaker" n="70ed3e61">
            Anf. 25 PETER PERSSON (S):
          </note>
          <u who="peter_persson_b021b6" xml:id="i-358707bc53a13771-3" n="37232584">
            <seg n="6cbc50a8">
              Fru talman! Tack, finansministern för svaret.
            </seg>
            <seg n="cd16a9a8">
              Jobbpolitiken är regeringens stora misslyckande. Vi har en arbetslöshet
              som har ökat under sex år med en moderatledd regering. Vi har
              en långtidsarbetslöshet som biter sig fast och en ungdomsarbetslöshet
              som är förödande hög. Det är regeringens stora misslyckande.
            </seg>
            <seg n="3899d15e">
              Man har bundit upp sin jobbpolitik i en enda åtgärd, det så kallade
              jobbskatteavdraget som nu uppgår till totalt 80 miljarder. När
              jag studerar vad skilda myndigheter och intresseorganisationer
              säger om jobbskatteavdragets utfall och effekt ser jag att det
              avviker påtagligt från vad Finansdepartementet säger. Finansdepartementet
              utgår från en teoretisk modell och gör antaganden. I IFAU:s utvärdering
              är man utomordentligt tveksam när det gäller effekterna, och framför
              allt, säger man, har man ingen kontrollgrupp, så det är inte möjligt
              att bedriva forskning. Konjunkturinstitutet säger att det är stor
              osäkerhet. TCO säger att man överskattar utbudspolitiken. Almega
              säger att det är för optimistiskt och att det är skruvade slutsatser.
            </seg>
            <seg n="46baa5fd">
              Det är i stort sett bara Anders Borg och Finansdepartementet
              som anser att jobbskatteavdragen är en lyckad politik för att
              skapa jobb.
            </seg>
            <seg n="dd0baf0f">
              En enkel beräkning visar att varje jobb har kostat en miljon
              kronor. Man har åstadkommit två andra effekter som jag tror är
              de avsedda. Den första sätter den offentliga sektorn på svältkur.
              När man tar bort 80 miljarder blir det nödvändigtvis följdeffekter,
              inte bara i statliga verk och myndigheter och i socialförsäkringssystemet
              utan också i kapaciteten att ge landsting och kommuner rättmätiga
              resurser för sin verksamhet. Det andra är att det ändrar inkomstfördelningen.
              Mer resurser har flyttats över till höginkomsttagare, och resurser
              har tagits från sjuka och arbetslösa och överförts till höginkomsttagare.
            </seg>
            <seg n="99c685f1">
              Fru talman! Detta är Bo Lundgren-politik, men Lundgren var ärlig
              och sade att den offentliga sektorn skulle bantas och skatterna
              sänkas rejält. Borg säger att det görs av omsorg om de arbetslösa
              och att det ska ge nya arbetstillfällen.
            </seg>
            <seg n="8dfda381">
              Det ger inga nya arbetstillfällen. Om det gör det är det med
              stor osäkerhet och ringa utfall. Däremot ger det direkt de andra
              effekterna, besparingar i offentlig sektor och en annan inkomstfördelning.
            </seg>
            <seg n="bf256f67">
              Anser du fortfarande att detta är den enda åtgärden för att skapa
              nya jobb och att du vill gå vidare med denna politik, Anders Borg?
            </seg>
          </u>
          <note type="speaker" n="0afbb105">
            Anf. 26 HILLEVI LARSSON (S):
          </note>
          <u who="hillevi_larsson_81d8b4" xml:id="i-b2ae9f60bb718799-3" n="288793de">
            <seg n="7bbe5d6c">
              Fru talman! När de borgerliga partierna vann valet 2006 hade
              vi en högkonjunktur. Det hade varit lågkonjunktur, men blev högkonjunktur.
              En del av de jobb som har tillkommit under perioden tillkom innan
              regeringens politik hade hunnit få genomslag. Därför känner jag
              mig ännu mer osäker på om man kan säga att de jobb som har tillkommit
              skulle vara jobbskatteavdragets förtjänst.
            </seg>
            <seg n="d70c6470">
              Man kan leka mycket med statistik. Regeringen har valt att fokusera
              på det antal jobb som har tillkommit under dessa sex år, nämligen
              100 000 jobb. Normalt brukar man prata om hur hög arbetslösheten
              är. Vi kan se att även om det har tillkommit jobb är det fler
              som har blivit arbetslösa eller stannat kvar i arbetslöshet. Arbetslösheten
              var då ungefär 6 procent. Nu är den ungefär 8 procent. Man kan
              alltså se att detta är ett misslyckande.
            </seg>
            <seg n="41d0fded">
              Den retorik som användes när alla de här avdragen infördes, det
              är ju flera, var att detta skulle minska arbetslösheten. Nu kan
              vi se att det har blivit precis tvärtom. Jag tycker att det är
              dags att ompröva den här politiken eftersom den leder åt fel håll.
            </seg>
            <seg n="d0c92b62">
              Det är inte bara arbetslösheten som har ökat, utan även långtidsarbetslösheten
              och ungdomsarbetslösheten. Det är extra allvarigt med tanke på
              att om man börjar sitt unga liv som arbetslös är det stor risk
              att man fastnar i arbetslöshet. Långtidsarbetslösa har också ofta
              svårt att ta sig ur arbetslösheten när den har pågått länge. Det
              är alltså allvarligt.
            </seg>
            <seg n="8209fbb8">
              Eftersom den här politiken hittills inte har gett önskvärda resultat
              blir jag oroad över att det kan bli nya jobbskatteavdrag. Jag
              tycker också att det är en felprioritering. Man skär ned för människor
              som har det svårt så att sjuka och arbetslösa använder sin energi
              till att försöka få vardagen att gå ihop eftersom de inte kan
              leva på den lilla peng de får. Man har också satsat mindre på
              aktiv arbetsmarknadspolitik, gymnasieutbildning och vuxenutbildning.
              Man har satsat mindre på hela utbildningskedjan.
            </seg>
            <seg n="469e71a3">
              All forskning visar att ju mer utbildad man är, desto mindre
              är risken att man hamnar i arbetslöshet och desto större är chansen
              att man får ett jobb, inte minst när konjunkturen vänder om det
              har varit lågkonjunktur.
            </seg>
            <seg n="b00fa038">
              Därför borde vi ägna denna tid då det är kris i vår omvärld åt
              att rusta våra ungdomar och våra arbetslösa inför framtidens behov
              och inte ösa pengar över dem som faktiskt redan har tillräckligt
              och som klarar sitt liv alldeles utmärkt. Det är en felprioritering,
              och den leder uppenbarligen inte heller till att arbetslösheten
              minskar.
            </seg>
            <seg n="defb35dc">
              Därför skulle jag önska att man prövade nya vägar. Jag har varit
              inne på utbildning och arbetsmarknadspolitik. Jag kan utvidga
              det till att man kan satsa på forskning och innovation och bygga
              bostäder som vi saknar i dag och som är allvarligt för arbetsmarknaden.
              Man kan satsa på infrastruktursatsningar. Det finns mycket som
              leder till att vi står mycket mer rustade för framtiden och kan
              minska arbetslösheten men som även sätter människor i arbete i
              denna process.
            </seg>
            <seg n="c592a5ba">
              Efter alla dessa jobbskatteavdrag skulle jag önska att man tar
              en tankeställare: Finns det kanske inte något annat som vi borde
              pröva eftersom denna väg har misslyckats?
            </seg>
          </u>
          <note type="speaker" n="fababe53">
            Anf. 27 FREDRIK SCHULTE (M):
          </note>
          <u who="fredrik_schulte_6d2a2e" xml:id="i-dbd58807e0aace51-0" n="f1d3f7d6">
            <seg n="f54cfb4b">
              Fru talman! Jag kan först konstatera att det var nästan två år
              sedan en inkomstskatt sänktes i detta land. Det kan vara värt
              att notera.
            </seg>
            <seg n="679d2938">
              Det är också intressant att konstatera att vi nu får mycket tydliga
              besked från två av Socialdemokraternas företrädare som säger att
              vi inte ska ha något jobbskatteavdrag. Vi får se om det blir beskedet
              i deras budget.
            </seg>
            <seg n="48ad94a6">
              Fru talman! Jag var för inte så länge sedan i USA och träffade
              där ett par personer som inte trodde på evolutionen. Det tyckte
              jag var lite skrämmande eftersom samhället har gjort enorma landvinningar
              när det kommer till att kartlägga evolutionen och det faktum att
              det är den som är ursprunget till människan. Men inga teorier
              är hundraprocentiga. Man kan aldrig vara hundra procent säker
              på att en viss forskningstes gäller. En av världens mest kända
              vetenskapsteoretiker Karl Popper sade: Vi har sett solen gå upp
              varje morgon i tusentals år. Vi kan inte vara hundra procent säkra
              på att den kommer att gå upp i morgon. Men om man tror att den
              inte gör det ska man ha ganska bra argument för varför den inte
              gör det.
            </seg>
            <seg n="aa893c1a">
              Jag skulle vilja säga att vi har ganska många bra argument för
              att jobbskatteavdraget har en mycket positiv effekt på svensk
              ekonomi. Det är teoretiskt och intuitivt klarlagt och ganska självklart.
              Precis som vi har höga skatter på alkohol, tobak och cigaretter
              för att människor ska konsumera lite av dessa varor är det klart
              att höga skatter på arbete också innebär att människor jobbar
              mindre.
            </seg>
            <seg n="950e9ec2">
              Det finns också en uppsjö internationell forskning. Få saker
              är så klarlagda som just sambandet mellan att höga skatter på
              arbete leder till ett lägre deltagande på arbetsmarknaden. Vi
              har också mycket forskning här i Sverige som ger precis dessa
              resultat.
            </seg>
            <seg n="10bc6fe8">
              Vi hade en seminariedag här i riksdagen med ledande forskare.
              Jag vet att Peter Persson var där. Det är möjligt att han låg
              och sov då. Men IFAU och KI var mycket tydliga med att de instämde
              mycket klart i de rapporter som har kommit i närtid om jobbskatteavdragets
              effekter.
            </seg>
            <seg n="a1d53981">
              Peter Persson refererar till gamla studier då inte tillräckligt
              lång tid hade gått för att man skulle kunna mäta effekten. Från
              IFAU:s sida tillämpade man då en metod som inte kunde påvisa effekten.
              Det sade IFAU:s generaldirektör mycket tydligt. Jag undrar vad
              Peter Persson gjorde?
            </seg>
            <seg n="2c0044f9">
              Ett av de tydligaste argumenten för att jobbskatteavdraget funkar
              kan vi se bland de äldre. Vi har nämligen infört ett förstärkt
              jobbskatteavdrag som innebär att man får behålla nästan dubbelt
              så mycket om man fortsätter jobba efter 65 år. Här ser vi en dramatisk
              förändring.
            </seg>
            <seg n="c74be8b5">
              Vi kan konstatera att vi under finanskrisen har haft det största
              efterfrågetappet på nästan 100 år. Vi kan även konstatera att
              vi har fått en kraftig sysselsättningsåterhämtning, en mycket
              bättre återhämtning än under 90-talet.
            </seg>
            <seg n="f438dc1c">
              Då undrar jag: Vad är förklaringen till att det går så bra för
              Sverige? Ni kan inte förneka att världen brinner runt omkring
              oss och att vi ser massarbetslöshet och drakoniska besparingar
              på välfärden i Grekland, Portugal, Irland, Baltikum och i nästan
              hela Europa. Vad är förklaringen till att det går så enormt bra
              för Sverige? Förklaringen är mycket tydlig, forskningen är tydlig,
              teorin är tydlig, intuitionen är tydlig, nämligen att det beror
              på den politik som vi har fört.
            </seg>
            <seg n="f8c79d49">
              Hillevi Larsson lekte lite grann med siffror och sade att arbetslösheten
              var 6 procent när ni lämnade över under en av de största högkonjunkturerna.
              Nu ska jag påpeka att ni försökte tricksa med siffrorna och låtsas
              som att en massa människor inte var arbetslösa. 6 procent på den
              tiden är 8 procent i dag.
            </seg>
            <seg n="b7f5ee8f">
              Men summa summarum tycker jag att Peter Persson och Hillevi Larsson
              nu när de ekonomiskt nästan påstår att solen inte ska gå upp i
              morgon ska förklara varför den inte gör det.
            </seg>
          </u>
          <note type="speaker" n="26e207da">
            Anf. 28 EVA-LENA JANSSON (S):
          </note>
          <u who="eva-lena_jansson_c25f33" xml:id="i-c78d65963847b3bd-2" n="fffbd978">
            <seg n="0bd0914a">
              Fru talman! Sommaren har varit skön. Men ibland inser man vad
              man har saknat under dessa politiska debatter. Efter Fredrik Schultes
              inlägg känner jag att mungiporna i alla fall åkte upp.
            </seg>
            <seg n="2a6014df">
              Att försöka tricksa med statistik var intressant från Fredrik
              Schultes sida. Men jag ska då påpeka att om man talar om att gömma
              undan människor i arbetslöshet kan jag berätta att Sveriges största
              arbetsgivare i dag heter fas 3. Det är den borgerliga regeringens
              arbetsmarknadspolitik där människor låses in och inte får studera
              för att kunna ta sig vidare till arbete. Socialbidragen ökar i
              dag i Sverige. Vi fick en rapport om det. Fattigdomen ökar.
            </seg>
            <seg n="8cf4046d">
              Samtidigt säger Anders Borg, vår stönande finansminister, att
              jobbskatteavdraget är den viktigaste av regeringens jobbskapande
              åtgärder. Man kan fundera på det. Under valrörelsen 2006 sade
              Anders Borg, Fredrik Reinfeldt och de andra moderaterna att vi
              hade massarbetslöshet i Sverige. I dag är arbetslösheten högre.
            </seg>
            <seg n="fa5d00e1">
              Om detta är den viktigaste av regeringens jobbskapande åtgärder
              måste jag säga: Gud bevare oss från att de vidtar fler sådana
              åtgärder. Då kan det bli riktigt jobbigt.
            </seg>
            <seg n="2a84c94f">
              Beskriv därför detta exakt. Jag tycker att Peter Persson redovisade
              att de jobb som skulle ha skapats inte är rimliga. Man kan faktiskt
              också se att den skattesänkning som har gjorts motsvarar alla
              anställda inom äldreomsorgen i dag. Är det några här som tycker
              att det finns för mycket personal inom äldreomsorgen får ni gärna
              räcka upp handen. Jag tror att det skulle behövas en och annan
              till där.
            </seg>
            <seg n="ed9e7be2">
              Man ska inte glömma bort vad vi använder skattemedel till. Vi
              finansierar skolan, barnomsorgen, äldreomsorgen och sjukvården
              med dem. Sänker man skatten påverkar det också möjligheterna att
              omfördela från till exempel staten.
            </seg>
            <seg n="4259f6ff">
              Alla kommer ihåg när den förra regeringen som Göran Persson ledde
              fram till 2006 omfördelade pengar från staten och gav till kommunerna
              och kallade dem för Wärnerssonpengarna efter den tidigare skolministern.
              Då handlade det om att tillskjuta mer resurser. Det är ett sätt
              att använda skattepolitiken effektivt och se till att man får
              fler anställda som kommer i jobb där de behövs.
            </seg>
          </u>
          <note type="speaker" n="5ed7c4b3">
            Anf. 29 BÖRJE VESTLUND (S):
          </note>
          <u who="borje_vestlund_809cde" xml:id="i-ded261578c45854b-0" n="7ca1b198">
            <seg n="1527a0b8">
              Fru talman! Det är alltid roligt när det hettar till i debatten.
              Man kan alltid använda alla möjliga argument i denna typ av debatter.
              Framför allt sägs det att man ljuger, tricksar med siffror, inte
              vet vad man pratar om och så vidare.
            </seg>
            <seg n="42e7ebe0">
              När det gäller att tricksa med siffror kan jag säga följande.
              Jag satt i riksdagen även 2006, och då var det ett väldigt hallå
              om att vi socialdemokrater tricksade med siffror.
            </seg>
            <seg n="eb5ebc60">
              Nu när vi säger att ungdomsarbetslösheten är runt 25 procent
              stönar de borgerliga kamraterna och säger att det inte är riktigt
              sant eftersom en del ungdomar studerar och kanske bara söker deltidsjobb.
              Nej, det var inte riktigt sant att det var på det sättet 2006
              heller. Men nu accepterade vi en gång för alla, och jag hoppas
              att vi står fast vid det, att det faktiskt är så att vi ska ha
              den modell som EU har lagt fast. Jag tycker att det är en bra
              princip att vi har samma mål över hela EU.
            </seg>
            <seg n="fdea89f4">
              Sedan kom vi fram till det här med den viktigaste åtgärden. Det
              förvånar mig att man säger att det är den viktigaste åtgärden.
              Det är väldigt svårt för finansministern, Finansdepartementet
              och alla andra som gjort en uppskattning att veta hur mycket jobb
              det här skulle ha gett. Hur många skulle alltså denna åtgärd som
              är den mest effektiva ha gett?
            </seg>
            <seg n="c7d8345f">
              Om man ska beskriva om någonting är effektivt måste man ha några
              mått på det. Det tycker jag är det underligaste i hela argumentationen.
              Hur många jobb har alltså det här gett?
            </seg>
            <seg n="70008d59">
              Det fanns ju annat som skulle vara en av de absolut viktigaste
              åtgärderna för att öka antalet människor i jobb, nämligen att
              förändra villkoren i a-kassan och kraftigt sänka ersättningen.
              Det visar sig att regeringen hade fel där. Jag tror att det inte
              var den smartaste åtgärden som den här regeringen har vidtagit.
            </seg>
            <seg n="bd9f5cbb">
              Nej, för att öka antalet sysselsatta krävs det andra åtgärder.
              Dessa ska vi kanske inte ta upp i den här debatten. Men det handlar
              om att se till att rusta unga människor ja, kanske alla arbetslösa
              för att kunna ta de jobb som finns så att det inte å ena sidan
              finns en jättestor grupp som inte kan få arbete på svensk arbetsmarknad
              och å andra sidan finns en massa arbetsgivare som säger: Jag skulle
              gärna anställa si eller så många. Men jag har ingen möjlighet
              att göra det, för ingen är kvalificerad nog för att ta de jobb
              som jag har att erbjuda.
            </seg>
            <seg n="0290593e">
              Fru talman! Man talar om att det gjorda varit effektivt och om
              att det gett resultat. Men samtidigt kan man inte redovisa hur
              många jobb jobbskatteavdraget har inneburit. Man skulle länge
              kunna tala om att vi har den bästa ekonomin. Det har vi; det råder
              ingen tvekan om den saken. Men hur länge kommer vi att ha det?
            </seg>
            <seg n="23b72e6c">
              Vad är det som händer just nu i Europa? Vad händer om det går
              ned i Tyskland, vår största exportpartner? Och vad händer om Storbritannien
              hamnar ännu mer illa till? Storbritannien är också en av våra
              allra största exportpartner. Vad händer då med svensk ekonomi?
              Här har vi ingen djupare analys.
            </seg>
            <seg n="9a525f79">
              Det råder ingen tvekan om att det kommer att påverka Sverige
              om fler länder drabbas, framför allt i Mellaneuropa. Det är alltid
              så att vi exporterar mest till våra grannländer; det har vi gjort
              till Tyskland, Storbritannien och våra nordiska grannländer. Frågan
              är vad som händer den dagen de inte exporterar. Trots allt har
              vi då kanske inte den bästa ekonomin.
            </seg>
          </u>
          <note type="speaker" n="21f9a16d">
            Anf. 30 Finansminister ANDERS BORG (M):
          </note>
          <u who="unknown" xml:id="i-9344b62ac111ffdf-9" n="fff095f7">
            <seg n="f53a32ce">
              Fru talman! Jobbskatteavdraget är nog inte bara den mest effektiva
              jobbskapande åtgärden som vi genomfört utan också den kanske mest
              utvärderade skatteförändringen som genomförts i svensk historia.
              Inte någon skatteförändring har så grundligt, av så många och
              så många gånger utvärderats som just jobbskatteavdraget.
            </seg>
            <seg n="dae55c74">
              Slutsatserna är helt entydiga: Jobbskatteavdraget skapar väldigt
              många jobb. Bedömningarna ligger på 75 000125 000, oavsett om
              bedömningarna kommer från Finansdepartementet, Konjunkturinstitutet,
              Riksrevisionen, SNS, LO eller vem det i övrigt är som räknat på
              detta.
            </seg>
            <seg n="19e1821b">
              Det är därför Sverige har klarat sig bättre. Vi har haft en bredare
              jobbpolitik än andra länder. Vi har en med 200 000 högre sysselsättning
              och, som siffrorna nu redovisar, 200 000 färre i utanförskap än
              år 2006. Sverige har alltså utvecklats starkare när det gäller
              tillväxt, sysselsättning och arbetslöshet än USA, euroområdet
              och de allra flesta jämförbara länder.
            </seg>
            <seg n="a7fb82fe">
              Detta är naturligtvis väldigt positivt. Det beror på en bred
              politik. Det gäller då inte bara jobbskatteavdrag. Också förändringarna
              av a-kassan har varit centrala och avgörande. Det är viktigt att
              det lönar sig att arbeta och att ersättningssystemen anpassats
              så att det är verkliga omställningsförsäkringar vi talar om.
            </seg>
            <seg n="1602579e">
              Det handlar om att vi håller på att införa en arbetsförmedling
              som faktiskt fokuserar på att de arbetslösa ska söka jobb.
            </seg>
            <seg n="e4e89920">
              Det handlar om ett utbildningssystem som fokuserar på kunskap
              och praktisk utbildning som fungerar i arbetslivet.
            </seg>
            <seg n="fb24ed46">
              Det handlar om att förstärka efterfrågan genom sänkta arbetsgivaravgifter
              och genom RUT- och ROT-avdrag, restaurangmoms och naturligtvis
              också ett helt nytt företagsklimat där åtgärder som avskaffad
              förmögenhetsskatt, minskad regelbörda, förbättrad forskning och
              utveckling samt mer av infrastruktur varit viktiga.
            </seg>
            <seg n="64000cc6">
              Allt det här en samlad politik har lett till fler arbeten.
            </seg>
            <seg n="d648ab43">
              Låt mig konstatera att Riksbanken i samband med sitt möte i juli
              2012 presenterat en analys av regeringens ekonomiska politik.
              Man gör en fördjupning av de långsiktiga effekterna av regeringens
              reformer.
            </seg>
            <seg n="166a7e25">
              Man inleder med att konstatera att jobbskatteavdraget relativt
              sett gör det mer lönsamt för personer i arbetsför ålder att delta
              i arbetskraften.
            </seg>
            <seg n="3bd67755">
              Man konstaterar att den effektiva ersättningsgraden, skillnaden
              mellan att arbeta och att inte arbeta, ökar med ungefär 3 procent
              därför att vi har ett jobbskatteavdrag som gör att de som arbetar
              får högre inkomster.
            </seg>
            <seg n="bd538094">
              Vidare konstaterar Riksbanken att det här sambandet undersökts
              i ett stort antal forskningsstudier. Man gör bedömningen att sammantaget
              blir resultatet att ett tydligt stöd för en sänkt effektiv ersättning
              det som jobbskatteavdraget bidrar till leder till att vi får en
              kortare genomsnittlig arbetslöshetstid och en sjunkande arbetslöshet.
            </seg>
            <seg n="6a1bd23f">
              Man konstaterar att regeringens reformer och de beslut som fattats
              om jobbskatteavdrag, arbetslöshetsförsäkring och annat sänker
              den långsiktiga arbetslösheten sammantaget med mellan ½ procent
              och 2,1 procent. Med uppemot 2 procent har regeringens åtgärder
              med stor sannolikhet sänkt jämviktsarbetslösheten. Det är en reduktion
              med i storleksordningen 25 procent av den långsiktiga arbetslösheten.
            </seg>
            <seg n="283b1028">
              Jag kan inte dra mig till minnes att vi i något annat sammanhang
              kunnat se att myndigheter som Konjunkturinstitutet och Riksbanken
              så entydigt konstaterar att vi har positiva effekter av vidtagna
              åtgärder.
            </seg>
            <seg n="c977f981">
              Det här är naturligtvis väldigt positivt, och detta måste vi
              värna och gå vidare med. Den politik som fungerat i Sverige ska
              ställas mot den politik som misslyckats i andra länder där kortsiktiga
              stimulanser, ansvarslöshet och en ensidig fokusering på att stimulera
              inhemsk efterfrågan har lett till att arbetslösheten i stället
              blivit väldigt hög. Man tappar greppet om både ekonomin och statsfinanserna.
              Till slut administrerar man massarbetslöshet.
            </seg>
            <seg n="641e794e">
              I det perspektivet är det naturligtvis väldigt positivt att vi
              i Sverige valt en annan väg med en bred, strukturellt inriktad
              politik för att se till att arbetsmarknaden fungerar bättre en
              politik som gör att vi får ansvarsfulla löneförhandlingar, som
              gör att människor aktivt söker arbete och som gör att vi varaktigt
              och långsiktigt närmar oss full sysselsättning. Det är givetvis
              mycket positivt som bland annat Riksbanken har konstaterat.
            </seg>
          </u>
          <note type="speaker" n="3d777de3">
            Anf. 31 PETER PERSSON (S):
          </note>
          <u who="peter_persson_b021b6" xml:id="i-358707bc53a13771-4" n="37232584">
            <seg n="6611c148">
              Fru talman! Nyss möblerade Schulte kammaren med filosofer och
              förskönad statistik, och nu återkommer finansministern med en
              ännu mer förskönad statistik.
            </seg>
            <seg n="d65ae29e">
              Låt oss gå ut på en fältstudie för att se om de teoretiska antagandena
              gäller. Vi går bort till Styrelsen för strategisk forskning, regeringens
              egen myndighet, och studerar vd:n som har 130 000 kronor i månaden
              och som tillhör dem som fått största skattesänkningarna. Med de
              teoretiska antaganden som gjorts ska han arbeta mer. Men oj då!
              Han har fått tio veckors semester!
            </seg>
            <seg n="60f4748b">
              När verkligheten möter praktiken tenderar teorierna att få problem.
              Det var ju dessa grupper som fått de stora skattesänkningarna
              som skulle arbeta mer. De nya jobben, som kommit under högst osäkra
              antaganden, har kostat enligt Anders Borgs egen redovisning nu
              1 miljon kronor per jobb.
            </seg>
            <seg n="d245ed83">
              Säg att du, Anders Borg, hade haft en alternativ användning och
              inte vräkt ut pengarna till människor som redan tidigare hade
              det väldigt bra utan i stället hade anställt undersköterskor.
              För 1 miljon kronor hade du fått tre undersköterskor i en vård
              och omsorg där man ropar efter mer resurser.
            </seg>
            <seg n="179fbf70">
              Anders Borg, har du aldrig om ditt optimistiska antagande skulle
              gälla blir det, som sagt, 1 miljon kronor per jobb funderat på
              en alternativ användning som riktas till att klara anställningar
              ute i den kommunsektor som nu står inför tunga besparingar? Inte
              minst gäller det landstingen. Hur glada är vi när vi står inför
              äldreboendet med plånboken full med pengar men gamla farmor inte
              får tillräckligt med vård?
            </seg>
            <seg n="1c271869">
              Bakvägen och med förföriska lockrop om jobb attackerar ni nu
              välfärdsstaten. Det är vad som sker. Den privata ekonomin, framför
              allt för höginkomsttagare, växer. Den försämras för sjuka och
              arbetslösa och för den gemensamma ekonomin.
            </seg>
            <seg n="7512348b">
              Det slutliga utfallet kommer att bli att ni kommer att ge efter
              och bejaka när de som har gott om pengar i plånboken kräver att
              få köpa sig förbi den försämrade offentliga standarden på sjukhus,
              i äldreomsorg och i skola. Det är där den verkliga konfliktytan
              finns i svensk politik. Den försöker ni dölja och tassa runt.
              Jag har till min glädje haft några debatter här i kammaren med
              partivänner till dig, Anders Borg, där man öppet och ärligt har
              erkänt att avsikten är att väsentligt begränsa välfärdsstatens
              åtaganden. Du gör det genom skattesänkningar som du kallar jobbstimulanser.
            </seg>
            <seg n="f469e6f9">
              Det hade kommit tre gånger så många jobb om du hade haft en alternativ
              användning av resurserna. Så är sanningen utan förskönad statistik,
              Anders Borg.
            </seg>
          </u>
          <note type="speaker" n="862bb07e">
            Anf. 32 HILLEVI LARSSON (S):
          </note>
          <u who="hillevi_larsson_81d8b4" xml:id="i-b2ae9f60bb718799-4" n="288793de">
            <seg n="ed923309">
              Fru talman! När det gäller arbetslösheten sade jag att den har
              gått från 6 procent till 8 procent medan denna regering har suttit.
              Det är alltså exakt samma beräkningssätt för dessa två siffror,
              så det finns inte utrymme för något tricksande. Det är exakt samma
              beräkningssätt arbetslösheten har ökat med 2 procent.
            </seg>
            <seg n="50a7ed20">
              Det som är intressant är att på den tiden när arbetslösheten
              var 6 procent kallades det massarbetslöshet. Det var katastrof
              och anledning till regeringsskifte. Regeringen lovade att sänka
              arbetslösheten. Det fanns väldigt tydliga uttalanden inte minst
              från Fredrik Reinfeldt av typen: Klarar vi inte den uppgiften
              ska vi inte sitta kvar. Då får vi gå, helt enkelt.
            </seg>
            <seg n="24e8e4b0">
              Nu kan vi se att det är ett totalt misslyckande när det gäller
              detta mål arbetslösheten har gått upp. Om det var massarbetslöshet
              2006 undrar jag vad det kallas i dag. Finansministern talar precis
              som om det aldrig har varit bättre tider, och det förvånar mig
              väldigt mycket.
            </seg>
            <seg n="f6db202c">
              Har man ambitionen att få människor att arbeta mer finns det
              mycket bättre sätt än att hela tiden komma med nya jobbskatteavdrag.
              För många spelar det ingen som helst roll; de har redan så de
              klarar sig och jobbar inte mer ändå. Sedan finns det så klart
              vissa som kanske jobbar lite mer övertid, och frågan är om det
              verkligen är det som är målet. Är det vad som löser arbetslösheten
              i Sverige, att vissa människor bränner ut sig och jobbar övertid?
              Det finns ingenting som tyder på det.
            </seg>
            <seg n="93d08045">
              Vad det handlar om är i stället att se till att de arbetslösa
              är anställningsbara. Var femte jobbrekrytering misslyckas på grund
              av att de arbetslösa inte har rätt kompetens. Satsa på utbildning!
              Satsa på rätt till heltid så att deltidsarbetslösa kan jobba mer!
              Satsa på barnomsorg på obekväm arbetstid! Allt detta har regeringen
              sagt nej till, men jag tycker att det är dags att pröva nya grepp.
            </seg>
          </u>
          <note type="speaker" n="1834de96">
            Anf. 33 FREDRIK SCHULTE (M):
          </note>
          <u who="fredrik_schulte_6d2a2e" xml:id="i-dbd58807e0aace51-1" n="f1d3f7d6">
            <seg n="9e12089d">
              Fru talman! Låt mig vara väldigt tydlig på en punkt: Sverige
              har liksom den absoluta merparten av hela västvärlden fortfarande
              en väldigt omfattande arbetslöshet, eller ett utanförskap. Vi
              har i dag en arbetslöshet på ungefär 7,5 procent, eller 6 procent
              som Göran Persson räknade.
            </seg>
            <seg n="e89d317c">
              Vi har dock fortfarande en situation där sannolikt färre än hälften
              av dem som är i arbetsför ålder faktiskt har ett jobb att gå till.
              Tittar man på sysselsättningssiffror är de oftast ganska missvisande,
              eftersom många är sysselsatta i till exempel fas 3, vilket Eva-Lena
              Jansson påpekade är en väldigt stor arbetsgivare. Det är bedrövligt.
              Det är bedrövligt att vi alltjämt har en hög ungdomsarbetslöshet,
              och jag håller med Börje Vestlund om att man inte ska försöka
              bortförklara det och säga att en stor del av denna grupp egentligen
              inte är arbetslös.
            </seg>
            <seg n="97b72c13">
              Vi måste dock ha klart för oss att det inte är så konstigt att
              det ser ut på detta sätt. Omvärlden brinner nämligen. Vi har precis
              gått igenom en av de största kriserna i mannaminne, och man gör
              drakoniska nedskärningar på välfärden runt om i västvärlden. Det
              är någonting vi är nästan helt förskonade ifrån, vilket är ganska
              märkligt eftersom vi är en liten exportberoende ekonomi.
            </seg>
            <seg n="0f518398">
              Det finns också väldigt mycket positivt i Sverige. Vi har minskat
              antalet förtidspensionärer med 150 000. Vi har kraftigt minskat
              antalet sjukskrivna på arbetsmarknaden totalt sett. Vi har under
              denna period satsat mer på välfärden. Peter Persson försöker på
              något sätt förespegla att vi skär ned på välfärden. Det är tvärtom
              så att vi har satsat på en vårdmiljard och på fler poliser. Vi
              har gett mer pengar till kommunerna.
            </seg>
            <seg n="c80f1b96">
              Summa summarum är det alltså väldigt tydligt att vår politik
              inte har gått hela vägen och att vi inte lever i en utopi där
              ingenting kan bli bättre, men det är fortfarande så att det som
              händer i Sverige i dag är imponerande. Vi klarar oss nämligen
              väldigt mycket bättre än hela vår omvärld, och det är mycket tack
              vare den politik vi har fört.
            </seg>
          </u>
          <note type="speaker" n="ba18bbb6">
            Anf. 34 EVA-LENA JANSSON (S):
          </note>
          <u who="eva-lena_jansson_c25f33" xml:id="i-c78d65963847b3bd-3" n="fffbd978">
            <seg n="f10a1455">
              Fru talman! Jag ställde en fråga till finansministern angående
              att jobbskatteavdragen har varit den viktigaste av regeringens
              jobbskapande åtgärder. Han hänvisade till ett antal utredningar
              som visar att det är lönsammare att arbeta om man har lägre skatt
              på arbete, något som också Fredrik Schulte pratade om. Det är
              klart; så är det ju. Men frågan är: Blir det fler jobb? Blir det
              fler jobb därför att någon som redan jobbar får lägre skatt? Finns
              det något 1 + 1 = 2 i den frågan?
            </seg>
            <seg n="d10908a7">
              Min bild, utifrån att ha jobbat fackligt ganska länge, är att
              ett företag inte anställer fler personer än det behöver. Man vill
              nämligen göra en stor vinst, och ju färre anställda man har desto
              större vinst tror man kanske att man kan få. Man kommer inte att
              anställa en enda person mer än man behöver. Min fråga är: Hur
              kan finansministern få ihop detta med att det skulle uppstå en
              massa jobb bara för att skatten sänks?
            </seg>
            <seg n="108b7031">
              Om man räknar på hur många jobb som har kommit till under denna
              period visar det sig nu att varje jobb möjligtvis skulle ha kostat
              1 miljon att åstadkomma. Resultatet som vi ser i Sverige nu är
              att andelen sjukskrivna ökar 65 000 personer är utförsäkrade från
              sjukförsäkringen. Regeringen har använt en försämrad sjukförsäkring
              för att finansiera jobbskatteavdraget. 40 000 är inskrivna i fas
              3.
            </seg>
            <seg n="a72eb904">
              När det gäller jobbskatteavdraget har vi från Socialdemokraterna
              sagt att vi vill fasa ut jobbskatteavdraget för dem som tjänar
              över 1 miljon. Där kan alltså Fredrik Schulte få svar. Min fråga
              är: Är detta den enda politik den borgerliga regeringen kan genomföra?
              Är det bara sänkt skatt? Då kan man ju gå till val på det. Det
              är den enda frågan man kan göra någonting med sänkt skatt. Finns
              det ingenting för att åstadkomma fler jobb? Näringspolitik, arbetsmarknadspolitik,
              utbildningspolitik kan det vara något, eller är det bara sänkt
              skatt?
            </seg>
          </u>
          <note type="speaker" n="af11f3a5">
            Anf. 35 BÖRJE VESTLUND (S):
          </note>
          <u who="borje_vestlund_809cde" xml:id="i-ded261578c45854b-1" n="7ca1b198">
            <seg n="a0502e9c">
              Fru talman! Jag vill koncentrera mitt sista inlägg på det som
              alltid hörs i debatten, nämligen att man har ökat med 200 000
              nya jobb. Det hade varit jättebra, fru talman, om förutsättningen
              hade varit att vi hade haft en nettotillväxt i befolkningen på
              noll. Då hade det varit en fantastisk sak, men så ser inte riktigt
              situationen ut. Därför kan man lägga upp egentligen vilken siffra
              som helst och säga att man har skapat dessa jobb. Är det så att
              vi har väldigt många arbetslösa är dock siffran inte särskilt
              relevant.
            </seg>
            <seg n="97ba082e">
              Finansministern säger att det har blivit mer attraktivt att jobba
              med jobbskatteavdrag. Det tror jag inte att någon säger emot,
              men samtidigt som man säger det påstår man ju att det fanns en
              massa lata personer som inte ville jobba på grund av det ena eller
              det andra skälet förmodligen för att det fanns ett för generöst
              bidragssystem tidigare. Man säger att det är tack vare jobbskatteavdraget
              som man har fått så många att arbeta.
            </seg>
            <seg n="cad946f3">
              Men situationen är fortfarande den att vi har en hög arbetslöshet,
              en jättearbetslöshet. Till skillnad mot vad den moderata oppositionen
              sade 2002 är det så att vi fortfarande har en jättearbetslöshet.
              Då måste frågan vara: Vilka åtgärder tänker man nu vidta för att
              minska jättearbetslösheten? Man kan inte bara fundera över när
              man ska vidta nästa jobbskatteavdrag, för uppenbarligen har det
              inte varit helt effektivt för att få fler i arbete.
            </seg>
          </u>
          <note type="speaker" n="3ca29931">
            Anf. 36 Finansminister ANDERS BORG (M):
          </note>
          <u who="unknown" xml:id="i-9344b62ac111ffdf-10" n="fff095f7">
            <seg n="549c70ac">
              Fru talman! Det är 200 000 personer fler i Sverige som är i sysselsättning
              än 2006. Utanförskapet har minskat med ungefär 200 000 personer.
              Av oppositionen beskrivs det som ett totalt misslyckande, alltså
              inte som ett litet misslyckande, inte sämre än väntat, utan som
              ett totalt misslyckande!
            </seg>
            <seg n="c8f0dec5">
              Låt mig bara erinra om att det faktiskt inte spelar så stor roll
              vilka arbetsmarknadsmått vi använder, om det är sysselsättningsgrad,
              vilka åldersindelningar vi väljer, om det är sysselsättningstillväxt,
              om det är arbetslöshet eller vad det nu är. Med alla de måtten,
              och jag kan lova er att jag har tittat på dem, har Sverige utvecklats
              till bland de bästa länderna i Europa. Med den samlade bilden
              av tillväxt, sysselsättning och arbetslöshet har vi klarat de
              senaste åren bättre än USA, bättre än Europa, bättre än Japan,
              bättre än OECD-länderna som genomsnitt. Och det här är alltså
              att beskriva som ett totalt misslyckande!
            </seg>
            <seg n="60feedc4">
              Jag är lite undrande över hur Socialdemokraterna kan snurra runt
              i den här analysen, att de inte förstår hur jobbskatteavdrag kan
              ge jobb. Låt mig igen bara slå upp den senaste inflationsrapporten.
              Riksbanken, Finansdepartementet och KI är de tre institutioner
              som har mest resurser. Frågan har alltså utvärderats: långsiktiga
              effekter av regeringens reformer. Och man skriver att man särskilt
              har tittat på jobbskatteavdraget, som gör det relativt mer lönsamt
              för personer i arbetsför ålder att delta i arbetskraften. Man
              konstaterar att ett stort antal forskningsstudier det är alltså
              inte någon enstaka forskningsrapport eller en splittrad bild i
              forskningsrapporten säger att sambanden ger tydligt stöd. Och
              här talar vi om mycket försiktiga riksbanksekonomer. Jag har själv
              arbetat där och ederat den här typen av produkter, så jag vet
              att när man skriver tydligt stöd är det bland det starkaste man
              skriver i en rapport. Man konstaterar att jobbskatteavdraget har
              sänkt arbetslösheten med upp till 2 procent. Det är bara att slå
              upp KI:s motsvarande analys. Den är precis lika noggrann och omfattande.
            </seg>
            <seg n="bf15f54c">
              Vi har gjort två tjocka departementsskrivelser som båda har seminariebehandlats
              av ledande forskare som konstaterat att om något så har vi varit
              försiktiga i våra antaganden.
            </seg>
            <seg n="5cddbb9c">
              Riksbanken, KI, Finansdepartementet och praktiskt taget alla
              andra bedömare drar alltså slutsatsen att effekter av jobbskatteavdraget
              handlar om 75 000125 000 personer.
            </seg>
            <seg n="49ffc880">
              Jag föreslår att man till Socialdemokraternas seminarier bjuder
              in ett antal duktiga arbetsmarknadsekonomer så att de kan förklara
              hur det här hänger samman. Jag har försökt göra det.
            </seg>
            <seg n="5db2ae03">
              Vi gör det mer lönsamt att arbeta i alla modeller som vi har
              för att förstå arbetsmarknaden. Vi blir fler som deltar på arbetsmarknaden,
              lönebildningen fungerar bättre, människor söker jobb mer aktivt,
              arbetslöshetstiderna kortas och färre personer blir kvar i långvarig
              arbetslöshet. Det är precis så sambanden ser ut. Vill man förneka
              det förnekar man hela den grundläggande utgångspunkten för hur
              vi analyserar arbetsmarknader i ekonomisk forskning. Det må vara
              hänt, men det kanske också är därför som Socialdemokraterna har
              sådana bekymmer med att övertyga väljarna om sin politik, att
              det helt enkelt inte finns någon grund i modern forskning för
              det man driver.
            </seg>
            <seg n="5d69c7e2">
              Det är inte så att det här har skett till priset av en underminerad
              välfärd. Sverige har de minsta ekonomiska skillnaderna bland jämförbara
              länder. Andelen med låg materiell standard i Sverige har faktiskt
              minskat medan den har ökat under krisen i många andra länder.
              Medan skillnaderna i inkomster tidigare steg kraftigare än i andra
              länder ökar de nu långsammare.
            </seg>
            <seg n="be47c68e">
              Det har varit en politik som inte kan beskrivas som ett totalt
              misslyckande. Man kan rikta kritik mot den och man kan företräda
              andra prioriteringar, men att hävda att Sverige framstår som ett
              totalt misslyckande i ett Europa som står i brand på arbetsmarknaden
              framstår som att man i princip är inriktad på enbart svartmålning.
            </seg>
          </u>
          <note type="speaker" n="2b749d55">
            Anf. 37 PETER PERSSON (S):
          </note>
          <u who="peter_persson_b021b6" xml:id="i-358707bc53a13771-5" n="37232584">
            <seg n="6ca7716f">
              Fru talman! Den applåden påminner mig om de mindre framgångsrika
              division-6-matcher som jag spelade i B-lagsserien då och då.
            </seg>
            <seg n="75edd603">
              Jag noterar att finansministern gärna säger att politiken är
              baserad på forskning, att den är modern. Jag tycker inte att det
              är modernt att ta resurser från människor som oförskyllt är sjuka
              och överföra dem till dem som jobbar för höga löner. Jag tycker
              inte att det är modernt att ta resurser från människor som är
              arbetslösa och längtar efter ett jobb och överföra dem till människor
              som redan hade mer än nog.
            </seg>
            <seg n="fd27bafa">
              Jag ska inte citera den politik som du beskriver, för jag hör
              andra saker som tveksamt, osäkert, överskattat. Varje jobb som
              har tillkommit på grund av skattesänkningarna, med din beskrivning
              och analys, har kostat 1 miljon kronor! Alternativanvändningen
              hade varit en enorm injektion för att förbättra gemensamma angelägenheter
              som förskola, skola och äldreomsorg, för att ta några exempel.
            </seg>
            <seg n="6e1df122">
              Jag tror att det är så, Anders Borg, att du ibland blir lätt
              plågad i de här debatterna därför att du inte vill visa korten,
              de verkliga korten, Bosse Lundgrens gamla kort. Skattesänkningarna
              handlar om att åstadkomma någonting annat, att reducera den gemensamma
              ekonomin, att få en annan inkomstfördelning. I stället väljer
              ni förföriskt att tala om jobbpolitik, men den är misslyckad.
            </seg>
          </u>
          <note type="speaker" n="f3f60c2d">
            Anf. 38 Finansminister ANDERS BORG (M):
          </note>
          <u who="unknown" xml:id="i-9344b62ac111ffdf-11" n="fff095f7">
            <seg n="523128ac">
              Fru talman! Låt oss slå fast vad som gäller: 200 000 i ökad sysselsättning,
              200 000 i minskat utanförskap, en bättre arbetsmarknadsutveckling
              än praktiskt taget alla jämförbara länder, oavsett om vi väljer
              USA, Japan, OECD som helhet eller europeiska grannländer.
            </seg>
            <seg n="48c92256">
              Den här politiken har inte handlat om en åtgärd, utan det har
              handlat om en bred politik. Vi har förstärkt utbudet av arbeten,
              vi har förbättrat arbetsmarknadens funktionssätt någonting som
              alla ekonomer är överens om ger tydliga effekter och som också
              Riksbanken konstaterade.
            </seg>
            <seg n="c03880f5">
              Vi har också förstärkt efterfrågan, vi har sänkt arbetsgivaravgifter,
              infört RUT och ROT, sänkt restaurangmomsen och gjort breda kortsiktiga
              stimulanser, till exempel på kommunsidan, vi har förbättrat företagsklimatet
              genom ökade satsningar på forskning och utveckling och därtill
              också gett ett bättre skatteklimat för företagarna.
            </seg>
            <seg n="fb5f0af5">
              Det här är en politik som har fungerat i Sverige och som också
              har fungerat i andra länder. Det är inte så att det här är unikt
              för Sverige. Tyska regeringen, faktiskt den socialdemokratiska
              Schröderregeringen, genomförde väldigt likartade reformer. Man
              stramade upp a-kassan och kortade perioden så att man kom ned
              till 65 procent på en tolvmånadersperiod. Vi har sett samma sak
              i Storbritannien. Även där var det faktiskt en socialdemokratisk
              regering som införde ett skatteavdrag som påminde om jobbskatteavdraget
              och stramade upp ersättningsnivåerna. Vi har sett liknande åtgärder
              i Holland av regeringar där socialdemokrater har ingått, men då
              i koalition med mina partivänner.
            </seg>
            <seg n="68b8bbbd">
              Alla de här åtgärderna har fungerat, därför att det är samma
              logik som styr arbetsmarknaden i de olika länderna. Förstärker
              man utbudet och förbättrar arbetsmarknadens funktionssätt sjunker
              den långsiktiga arbetslösheten. Gör man stimulanser som förbättrar
              efterfrågan varaktigt och långsiktigt genom bättre företagsklimat
              och högre långsiktig tillväxt, ja, då får man effekter.
            </seg>
            <seg n="13e142f7">
              Det här ska vi naturligtvis glädjas åt. Det är inte ett totalt
              misslyckande, utan det är faktiskt så att Sverige har klarat den
              här krisen i bättre skick, i bättre stämning och med bättre sammanhållning
              än de allra flesta andra länder. Det är väldigt positivt, fru
              talman, och naturligtvis något som vi ska glädjas åt.
            </seg>
          </u>
          <note n="a4983595">
            Överläggningen var härmed avslutad.
          </note>
          <note n="109bf052">
            15 § Svar på interpellation 2011/12:422 om innebörd och måluppfyllelse
            av fossiloberoende fordonsflotta
          </note>
          <note type="speaker" n="46da75e9">
            Anf. 39 Statsrådet ANNA-KARIN HATT (C):
          </note>
          <u who="unknown" xml:id="i-9344b62ac111ffdf-12" n="fff095f7">
            <seg n="e8142e67">
              Fru talman! Anders Ygeman har frågat miljöministern om hon delar
              Trafikverkets bedömning av det svenska utsläppsmålet för vägtransporter
              och vilka åtgärder hon avser att vidta med anledning av bedömningen.
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="edd51137">
              Frågan ställs mot bakgrund av regeringens långsiktiga prioritering
              om en fossiloberoende fordonsflotta till 2030. Interpellanten
              anger att det är oklart vad regeringen menar med denna prioritering
              och uppmärksammar att Trafikverket i en rapport har gjort tolkningen
              att det borde innebära en 80-procentig minskning av användningen
              av fossila drivmedel jämfört med 2004. Jag tackar för frågan eftersom
              det ger mig ytterligare ett tillfälle att beskriva regeringens
              politik på detta område.
            </seg>
            <seg n="a27240f6">
              Regeringens prioritering om en fossiloberoende fordonsflotta
              är en del av regeringens samlade energi- och klimatpolitik. Prioriteringen
              ska ses tillsammans med andra fattade beslut, som de energi- och
              klimatpolitiska målen för 2020 och visionen om att Sverige 2050
              ska ha en hållbar och resurseffektiv energiförsörjning och inga
              nettoutsläpp av växthusgaser i atmosfären. Visionen om en fossiloberoende
              fordonsflotta är mycket mer långtgående än målen för 2020 och
              ett stort steg på vägen mot visionen för 2050.
            </seg>
            <seg n="b983cfb5">
              Arbetet med att förverkliga den långsiktiga prioriteringen om
              en fossiloberoende fordonsflotta till 2030 sker samordnat med
              och som ett led i arbetet med visionen för 2050. Generellt verkande
              styrmedel som sätter ett pris på utsläppen av växthusgaser är
              grunden för den omställningen. Dessa styrmedel behöver kompletteras
              med mer riktade styrmedel som bland annat främjar teknisk utveckling.
              Några av de åtgärder som redan har vidtagits för att främja denna
              utveckling är en drivmedelsbeskattning som främjar användningen
              av biodrivmedel, ett flertal ekonomiska incitament som främjar
              försäljningen av miljövänligare fordon, såsom miljöbilspremien,
              supermiljöbilspremien och sänkt förmånsskatt, stöd för investeringar
              i biogasanläggningar, finansiering av forskning och utveckling
              av andra generationens biodrivmedel och miljövänligare fordon
              samt särskilda satsningar för att främja elfordon.
            </seg>
            <seg n="173946e5">
              I 2012 års ekonomiska vårproposition redogjorde regeringen för
              ytterligare åtgärder i linje med 2030-prioriteringen. Regeringen
              anger bland annat att kvotplikt för låginblandade förnybara drivmedel
              bör införas och att miljöbilsdefinitionen bör skärpas. Det är
              bra och viktiga steg som förstärker den riktning vi vill gå i.
              Vi ser att de förnybara drivmedlens volymer har vuxit kraftigt
              under senare år. Nyligen meddelade Energimyndigheten att Sverige
              redan nu har så gott som nått EU:s målsättning om 10 procent förnybar
              energi i transportsektorn till år 2020. Men samtidigt vet vi att
              dagens styrmedel inte kommer att räcka till. Regeringen har därför
              nyligen tillsatt en utredning som syftar till att ta fram förslag
              till ytterligare åtgärder för det fortsatta arbetet mot 2030 och
              2050.
            </seg>
          </u>
          <note type="speaker" n="5f3b3a06">
            Anf. 40 ANDERS YGEMAN (S):
          </note>
          <u who="anders_ygeman_d54639" xml:id="i-90fa53e5fb33d3aa-0" n="10086c84">
            <seg n="8f87f7a8">
              Fru talman! Jag önskar att jag kunde ha tackat statsrådet för
              svaret, som ju är brukligt i interpellationsdebatter. Men svaret
              lyste tyvärr med sin frånvaro.
            </seg>
            <seg n="1266517f">
              För fyra år sedan gick regeringen fram till riksdagen med målet
              om en fossiloberoende fordonsflotta. Det var ett tjusigt formulerat
              mål, men det är ack så svårt att få reda på vad det i praktiken
              betyder. Fordonsbranschen har frågat, men utan att få ett svar.
              Myndigheter har frågat, men inte heller de har fått något svar.
              Mot den bakgrunden, fru talman, är det väl inte så konstigt att
              inte heller jag här i kammaren har lyckats få något svar. Och
              tyvärr är tjusiga mål helt utan värde om det inte tydligt går
              att utläsa vad de faktiskt innebär för aktörer och myndigheter
              och för dem som ska stå för verkställandet av målen.
            </seg>
            <seg n="a94a9277">
              Medan aktörerna har svävat i ovisshet har utvecklingen gått i
              rakt motsatt riktning. Supermiljöbilspremien har blivit ett fiasko
              och utsläppen av växthusgaser från trafiken har ökat med 25 procent.
              Nio av tio bilar som av regeringen själv klassas som miljöbilar
              drivs i själva verket med fossila drivmedel.
            </seg>
            <seg n="d147b7f1">
              Trafikverket, regeringens egen expertmyndighet, var i brist på
              svar tvunget att göra en egen tolkning av målen och redovisade
              den i den så kallade Kapacitetsutredningen, som verket levererade
              till regeringen. Det är denna utredning som ska ligga till grund
              för regeringens infrastrukturproposition som inom kort ska läggas
              på riksdagens bord.
            </seg>
            <seg n="62c791da">
              Min fråga till statsrådet var och är enkel. Om den av något skäl
              har gått statsrådet förbi ska jag upprepa den: Delar statsrådet
              Trafikverkets tolkning av regeringens mål? Branschen undrar, myndigheterna
              undrar och riksdagen undrar. Delar statsrådet Trafikverkets tolkning
              av regeringens mål ja eller nej?
            </seg>
          </u>
          <note type="speaker" n="4c2d2929">
            Anf. 41 ROGER TIEFENSEE (C):
          </note>
          <u who="roger_tiefensee_08d100" xml:id="i-d3dfc585dace0be4-0" n="1302d39a">
            <seg n="71d591f9">
              Fru talman! Jag tackar Anders Ygeman, som ställer en interpellation
              i en viktig fråga. Det är viktigt att diskutera innebörden och
              måluppfyllelsen när det gäller målet om en fossiloberoende fordonsflotta.
              Det är inte Trafikverkets kapacitetsutredning som har till uppgift
              att definiera målet och innehållet. Tvärtom har en utredning tillsatts
              så sent som i somras, den 5 juli, som har just detta uppdrag.
              Det är jättetydligt i direktiven att målet om en fossiloberoende
              fordonsflotta är ett steg på väg mot visionen att Sverige år 2050
              ska ha en hållbar och resurseffektiv energiförsörjning utan nettoutsläpp
              av växthusgaser till atmosfären, precis som statsrådet Anna-Karin
              Hatt sade här tidigare.
            </seg>
            <seg n="73034f79">
              I utredningsdirektiven och över huvud taget är transportsystemet
              en av de största utmaningarna i visionen för 2050. Vi är fortsatt
              fossilberoende i transportsystemet. Om man tittar i direktiven
              ser man att utgångspunkten är förnybara drivmedel, att elektrifiering
              ska introduceras och att fossila drivmedel ska minskas och fasas
              ut. Det handlar om energieffektivitet, det vill säga att vi blir
              mindre bränsleslukande oavsett vilka drivmedel vi använder. Det
              handlar inte minst om utsläpp av växthusgaser. Man kan konstatera
              att mycket har gjorts, men mycket återstår att göra.
            </seg>
            <seg n="40e3bc0d">
              Man kan fundera vad utgångsläget var när Alliansen tog över regeringsmakten
              2006. Utgångsläget då var att vi ärvde Europas mest bränsleslukande
              fordonspark. Nya bilar släppte 2006 ut 186 gram fossil koldioxid
              per kilometer. 2011 var denna siffra för nya bilar 144 gram. Anders
              Ygeman tar i sin interpellation upp hur stor andel av nya bilar
              som är fossilberoende, och han ondgör sig över detta i sitt första
              inlägg. Det är rätt, men samtidigt är bilarna mycket mindre bränsleberoende
              i dag.
            </seg>
            <seg n="3d05e82b">
              Tidigare var det så att om man hade en hybridbil, en stor Lexus
              de är rätt dyra och bodde i Helsingforss förorter definierade
              Anders Ygemans regering dessa bilar som miljöbilar. Bilarna kunde
              sörpla hur mycket fossila bränslen som helst, men bara för att
              det också fanns en elmotor i bilen och för att den var en hybrid
              definierades den som miljöbil. Därför är energieffektivitet att
              dra mindre bränsle icke att förringa. Sedan måste vi, precis som
              statsrådet var inne på, skapa förutsättningar för förnybara bränslen
              och för elektrifiering. Men glöm inte bort energieffektiviteten!
            </seg>
            <seg n="823daff5">
              Som en god oppositionspolitiker ställde Anders Ygeman bara frågan
              till statsrådet: Vad är definitionen? Då kan jag passa på att
              ställa frågan till oppositionens ledande trafikföreträdare: Vad
              lägger ni i detta? Det är inte Socialdemokraterna som har kommit
              med denna vision, vare sig till 2030 eller till 2050. Det är lätt
              att säga att det är för sent och för lite. Men det är inte ert
              mål. Vad lägger ni, och vad vill ni göra? Det är ett gemensamt
              arbete. Därför skulle det vara intressant att i nästa inlägg få
              höra vad Anders Ygeman själv lägger i detta.
            </seg>
          </u>
          <note type="speaker" n="703d706c">
            Anf. 42 Statsrådet ANNA-KARIN HATT (C):
          </note>
          <u who="unknown" xml:id="i-9344b62ac111ffdf-13" n="fff095f7">
            <seg n="fa65adba">
              Fru talman! Klimatutmaningen är en av vår tids allra största
              utmaningar. Det pekade FN:s klimatpanel med all önskvärd tydlighet
              på i sin fjärde stora syntesrapport 2007. Det har sedan bekräftats
              av en rad olika aktörer. Förmodligen eller med all sannolikhet
              kommer den femte rapport som IPCC kommer att presentera nästa
              år att peka på att den globala utmaningen snarare har vuxit än
              minskat.
            </seg>
            <seg n="9ce5fc91">
              I Sverige har vi kommit långt. Närmare halva vår energiförsörjning
              är förnybar. Nästan all vår elförsörjning sker med låga koldioxidutsläpp.
              Den stora utmaning som återstår är våra vägtransporter. Som framgår
              av det svar som jag gav interpellanten har ett flertal viktiga
              insatser redan gjorts.
            </seg>
            <seg n="6fb44178">
              Nu senast i vårbudgeten presenterade regeringen ett förslag om
              kvotplikt för låginblandade biodrivmedel, för att öka mängden
              förnybart i våra vägtransporter, liksom en skärpning av miljöbilsdefinitionen.
              Samtidigt utnyttjade vi den maximala möjligheten att öka låginblandningen
              i enlighet med EU:s direktiv. Det är en åtgärd som i ett slag
              innebar att vi kunde minska utsläppen av koldioxid med 600 000
              ton varje år. Det är ett viktigt steg på vägen.
            </seg>
            <seg n="f10a27c2">
              Visionen är att Sverige ska ha en hållbar och resurseffektiv
              energiförsörjning utan nettoutsläpp av växthusgaser i atmosfären
              och att vi ska ha ett klimatneutralt samhälle 2050. Regeringens
              vision om ett fossiloberoende fordonsflotta till 2030 är ett viktigt
              steg på vägen för att nå den långsiktiga visionen.
            </seg>
            <seg n="e6fdc1b5">
              För att veta vad vi behöver göra för att nå visionen till 2030
              och den långsiktiga visionen till 2050 behöver vi få alla möjliga
              handlingsalternativ på bordet. Det är därför som regeringen i
              juli gav några av Sveriges främsta experter på det här området,
              Thomas B Johansson och Per Kågeson, i uppdrag att utreda och ta
              sig an den här uppgiften. De kommer att utreda och fokusera på
              vägtransporterna eftersom det är där utmaningen är som allra störst
              även om andra delar av transportsektorn självfallet kommer att
              beröras av deras arbete.
            </seg>
            <seg n="46ccfff1">
              En fossiloberoende fordonsflotta är en viktig omställning inte
              bara för att klara de klimat-, miljö- och energiambitioner som
              regeringen har föresatt sig, utan den är också viktig för att
              vi ska ha en säker och trygg energiförsörjning. Därför är det
              här arbetet och den här utredningen en av mina viktigaste och
              mest prioriterade frågor som energiminister.
            </seg>
          </u>
          <note type="speaker" n="c33fc71c">
            Anf. 43 ANDERS YGEMAN (S):
          </note>
          <u who="anders_ygeman_d54639" xml:id="i-90fa53e5fb33d3aa-1" n="10086c84">
            <seg n="a3f7d4b4">
              Fru talman! Jag vet inte om jag ska skratta eller gråta. För
              fyra år sedan kom regeringen till riksdagen med ett mål, nämligen
              en fossiloberoende fordonsflotta. I dag, fyra år senare, ställer
              jag frågan till statsrådet: Vad innebär det? Innebär det samma
              sak som regeringens egen myndighet Trafikverket menar att det
              betyder? Jag får inget svar på den frågan. Det går inte ens att
              få ett ja eller nej.
            </seg>
            <seg n="c2bbb746">
              Det är ganska allvarligt. Varför sätter man upp miljömål? Jo,
              för att riksdagens, myndigheternas och regeringens insatser ska
              kunna utvärderas. Om man inte vet vart man är på väg kan man inte
              heller veta om man har gjort rätt saker. Trafikverket har genomfört
              Kapacitetsutredningen som underlag för det som ska bli regeringens
              infrastrukturproposition. Jag delar statsrådets uppfattning att
              trafikområdet är det område där vi har klarat uppgiften sämst.
              Utsläppen ökar i stället för att minska.
            </seg>
            <seg n="d4af886e">
              Statsrådet och Roger Tiefensee pekar på den utredning som regeringen
              har tillsatt. Jag har kommittédirektiven här. Jag vill läsa upp
              vad huvudsekreteraren i utredningen har sagt: Alliansregeringen
              har som mål att fordonsflottan ska vara fossiloberoende år 2030.
              Vad som menas med detta är höljt i dunkel, och berörda myndigheter
              har inte fått någon hjälp med tolkningen.
            </seg>
            <seg n="bd940ce4">
              Det här är regeringens egen utredare i april i år.
            </seg>
            <seg n="a534f178">
              Roger Tiefensee har faktiskt fel. Utredningen har inte fått i
              uppdrag att ta reda på vad regeringens mål för fyra år sedan betyder,
              utan den har fått i uppdrag att ta reda på hur man ska nå dit.
              Det blir ju komik i kubik när inte statsrådet, och än mindre Roger
              Tiefensee, kan svara på vad målet innebär.
            </seg>
            <seg n="6730ca38">
              Än mer komik i kubik blir det när Roger Tiefensee säger: Nej,
              vi vet inte vad vårt eget mål innebär. Vad tycker socialdemokratin
              att vårt mål innebär?
            </seg>
            <seg n="5f930431">
              Vår kritik av det här målet är ju att det är så otydligt att
              det inte fungerar som styråra för myndigheter och för branschen.
              Jag skrev tillsammans med Bil Swedens verkställande direktör en
              artikel som just pekade på hur oklart och otydligt det här målet
              är.
            </seg>
            <seg n="a4f0a5b9">
              Ett exempel på det är att för ett halvår sedan svarade ansvarigt
              statsråd att en fossiloberoende fordonsflotta omfattade alla fordon,
              båtar, flygplan och bilar, det vill säga fordon i ordets verkliga
              bemärkelse. Men vid pressträffen när utredningsdirektiven presenterades
              gäller det plötsligt bara bilar och inte båtar och flygplan. Ett
              mål som de som ska uttolka målet, ansvariga myndigheter och branscher,
              inte vet vad det innebär är inte vatten värt.
            </seg>
            <seg n="bc90dc62">
              Jag skulle därför, för sista gången i dag antar jag, vilja fråga
              statsrådet om hon delar den bedömning av regeringens mål som regeringens
              egen expertmyndighet har gjort.
            </seg>
          </u>
          <note type="speaker" n="81e08a7c">
            Anf. 44 ROGER TIEFENSEE (C):
          </note>
          <u who="roger_tiefensee_08d100" xml:id="i-d3dfc585dace0be4-1" n="1302d39a">
            <seg n="e95169a2">
              Fru talman! I direktiven till utredningen om en fossiloberoende
              fordonsflotta slår regeringen fast att de generellt verkande styrmedlen
              som sätter pris på utsläppen av växthusgaser ska utgöra grunden
              för omställningen. Därutöver kan man behöva komplettera med styrmedel
              som är riktade och som framför allt främjar teknikutveckling.
            </seg>
            <seg n="6f2ef545">
              Jag var inne lite grann på det vi hade tidigare. Då hade vi styrmedel
              eller definitioner som inte främjade teknikutveckling, utan det
              var miljöbra bara för att det var en teknik. En hybridbil, en
              Lexus som då kostade ca 300 000 och i dag kostar ca ½ miljon,
              var en miljöbil oavsett hur mycket fossila bränslen den drog.
              Det tog inte Anders Ygeman upp i sin interpellation, och jag förstår
              det. Det är kanske en svart historia. Det är ingen skön historia
              för en tidigare socialdemokratisk regering.
            </seg>
            <seg n="7864b6a2">
              Utredningen ska titta på energieffektiviseringar och hur man
              ställer om från fossila bränslen till förnybara bränslen och elektrifiering.
              Sedan skriver man också att styrmedel som stimulerar introduktion
              av energieffektivare fordon är viktiga komplement till styrmedel
              som minskar utsläppen av växthusgaser. I detta lägger jag in något
              som Centerpartiet förordar och som också innebär en utveckling
              av supermiljöbilspremien som Anders Ygeman sågar här. Jag tolkar
              Anders Ygeman så att han också sågar själva målet i sig.
            </seg>
            <seg n="2c76872b">
              Vi tycker att man ska ha ett premiesystem där supermiljöbilspremien
              är den högsta premien, men det ska också innebära avgifter för
              bilar som inte är klimateffektiva. Frankrike har ett sådant system.
              Det är ett exempel som man tydligt kan läsa ut ur utredarens direktiv.
              Det förvånar mig att Anders Ygeman står här och i princip sågar
              målet.
            </seg>
          </u>
          <note type="speaker" n="a2adb5fe">
            Anf. 45 BÖRJE VESTLUND (S):
          </note>
          <u who="borje_vestlund_809cde" xml:id="i-ded261578c45854b-2" n="7ca1b198">
            <seg n="41ad06bc">
              Fru talman! Jag reagerade på definitionen av en miljöbil. Det
              här var inte en lätt historia. Jag får väl säga det som gammalt
              fossil i trafikutskottet en gång i tiden. Det var faktiskt inte
              så lätt. Det var också så att fordonsindustrin hade en annan syn
              på detta vid den tidpunkten. Det måste man komma ihåg. När jag
              kom in i trafikutskottet 2002 trodde inte framför allt lastbilstillverkarna
              att det någonsin skulle finnas någon efterfrågan på annat än just
              dieselbilar. I dag vet vi att det har förändrats väsentligt. Det
              finns väldigt många saker som har spelat in här.
            </seg>
            <seg n="951eba5b">
              Det var kanske inte den mest smarta definitionen vi gjorde, men
              man var också mycket oenig. Branschen tyckte en sak, politiska
              partier i riksdagen hade lite differentierade uppfattningar och
              så vidare. Detta var vad man kunde få ihop vid den tidpunkten,
              och vi var faktiskt ett land som låg före när det gäller detta.
              Det är vi i dag, men vi var det då också.
            </seg>
            <seg n="0b7ed1a5">
              Det finns något som är intressant i detta, som jag inte tycker
              att man har funderat speciellt mycket över och som saknas. Det
              finns en enig riksdag bakom alla de här målen som man har satt
              upp i energipolitiken. Men problemet är att på en del ställen
              ser vi mycket handfasta tag, till exempel när det gäller förnybar
              energi där det finns väldigt tydliga saker som vi vill uppnå och
              på vilket sätt vi ska uppnå dem. Svaret är klart. Vi har kanske
              till och med uppnått dem. Jag vet inte riktigt.
            </seg>
            <seg n="153dc5c3">
              Men det finns andra områden som det finns väldigt mycket frågetecken
              kring, till exempel energieffektivitet och den fossiloberoende
              fordonsflottan. Där tycker jag att regeringen är svaret skyldig,
              och det tycker jag att vi måste försöka få ordning på. Jag tar
              bara ett exempel i detta sammanhang: I dag är huvuddelen av de
              fordon som säljs på fordonsmarknaden diesel- och bensinbilar.
              Alla vet att väldigt många av dem har en sådan kvalitet att de
              kommer att finnas länge. Genomsnittsåldern för bilar i Sverige
              är 19 år. Sannolikt kommer en del av de bilarna även att klara
              20-årsgränsen och kanske till och med 25-årsgränsen innan de skrotas.
            </seg>
            <seg n="d02b89c2">
              Då är frågan till statsrådet: Vad gör vi med den fordonsflotta
              vi har? Hur ska vi kunna fasa ut den för att få in en nyare fordonsflotta
              som är mer energieffektiv men framför allt, som går på fossiloberoende
              drivmedel? Den frågan tycker jag att det är rimligt att vi kan
              få svar på av statsrådet i dag.
            </seg>
            <seg n="cd08c24b">
              Anders Ygeman sade att man satte upp dessa mål för fyra år sedan.
              Jag får tro på det, för jag kommer faktiskt inte ihåg det själv,
              men då är det lite förvånande att man liksom inte är mer detaljerad
              nu fyra år senare. Jag förstår att när man fattar beslut om stora
              mål långt fram i tiden så kan man inte säga exakt hur det ska
              vara, men fyra år senare borde man kunna ge svaren.
            </seg>
            <seg n="fefe9a86">
              Återigen: År 2030 kommer ett antal av de här diesel- och bensinbilarna
              fortfarande att finnas i samhället och rulla runt på diesel och
              bensin. Då är frågan vad man kommer att göra åt den situationen.
              Även om man kommer fram till en bra lösning i morgon är det här
              ett faktum i dag.
            </seg>
          </u>
          <note type="speaker" n="d46c5b30">
            Anf. 46 Statsrådet ANNA-KARIN HATT (C):
          </note>
          <u who="unknown" xml:id="i-9344b62ac111ffdf-14" n="fff095f7">
            <seg n="2a40bab8">
              Fru talman! Att gå till ett fossilfritt transportsystem är en
              väldigt lång process som kräver ett långt strategiskt tänkande.
              Den första åtgärden som regeringen vidtog i den processen var
              att sätta upp den strategiska prioriteringen om en fossiloberoende
              fordonsflotta till 2030. En av de första åtgärderna som jag vidtog
              när jag hade tillträtt som energiminister var att påbörja utredningsdirektiven
              och förbereda den utredning som vi nu har tillsatt som ska ta
              fram ett förslag på var vi behöver befinna oss när det gäller
              den fossiloberoende fordonsflottan 2030 för att vi ska kunna nå
              den mer långsiktiga prioriteringen om ett klimatneutralt Sverige
              till 2050.
            </seg>
            <seg n="8988062b">
              Det första steget måste alltid vara en vision för att fokusera
              diskussionen. Det är det första syftet med målet, och det har
              redan haft effekt. Precis som Börje Vestlund är inne på är det
              ju inte längre någon som i dag diskuterar huruvida vi behöver
              gå till ett fossilfritt samhälle.
            </seg>
            <seg n="ff4fd23a">
              Nästa steg måste bli att analysera kritiska problem. Vilka nyckelfrågor
              har vi för att kunna nå den visionen? Detta kommer att ske i den
              utredning som regeringen nu har tillsatt. Den utredningen kommer
              dock inte att förväntas kunna ge svar på alla olika frågor om
              hur övergången ska ske, utan det kommer att finnas många okända
              faktorer.
            </seg>
            <seg n="9b831ac9">
              Det tredje steget när utredningen är färdig kommer att handla
              om att skapa förutsättningar för en positiv utveckling längs de
              utvecklingsvägar som framstår som mest framkomliga. Vissa av dem
              kan vi skönja redan i dag. En rad åtgärder har redan gjorts och
              görs kontinuerligt från regeringens sida. Andra kommer utredningen
              att peka ut.
            </seg>
            <seg n="40397094">
              Anders Ygeman begär att regeringen ska föregripa den utredning
              som regeringen tillsatte för en och en halv månad sedan, och så
              använder han begreppet komik i kubik. Komik i kubik blir det ju
              när Anders Ygeman begär att Kapacitetsutredningen, som inte hade
              det uppdraget, ska vara den som definierar den fossiloberoende
              fordonsflottan.
            </seg>
            <seg n="0ad7df28">
              Den utredning som har i uppdrag att arbeta med den fossiloberoende
              fordonsflottan är nyss tillsatt. Den har fått två av Sveriges
              främsta experter vid rodret och kommer nu under kommande ett och
              ett halvt år att arbeta fram olika förslag på vad vi behöver göra,
              utöver det vi redan gör i Sverige, för att nå målet om en fossiloberoende
              fordonsflotta till 2030 och långsiktigt nå målen om ett klimatneutralt
              Sverige till 2050.
            </seg>
            <seg n="273cbf1e">
              Sedan frågar Börje Vestlund vad regeringen gör för att främja
              infasningen av nya miljöbilar. Jag tyckte att jag redogjorde ganska
              väl för det i mitt interpellationssvar, det vill säga att regeringen
              kontinuerligt arbetar för att ställa om både bränslesystemet och
              fordonsparken i Sverige. Vi började 2006 med miljöbilspremien
              och har fortsatt med supermiljöbilspremien. Vi har förändrat förmånsvärdet
              och kontinuerligt skärpt miljöbilsdefinitionen. Vi forskar och
              utvecklar för 800 miljoner kronor varje år med statliga medel
              kring framtidens förnybara drivmedel och kring framtidens miljövänliga
              drivsystem.
            </seg>
            <seg n="5a2e4217">
              Under tiden som vi låter Sveriges främsta experter utreda vad
              vi behöver göra utöver det vi redan gör tar alltså regeringen
              kontinuerligt steg för att ställa om både den svenska fordonsparken
              och de svenska drivmedlen så att vi steg för steg får ett allt
              grönare inslag i svensk transportpolitik och kan nå målet om en
              fossiloberoende fordonsflotta till 2030.
            </seg>
          </u>
          <note type="speaker" n="e279cc5f">
            Anf. 47 ANDERS YGEMAN (S):
          </note>
          <u who="anders_ygeman_d54639" xml:id="i-90fa53e5fb33d3aa-2" n="10086c84">
            <seg n="7e4b62b2">
              Fru talman! Det förefaller föreligga något slags missförstånd
              om vad interpellationen i kammaren handlar om. Jag frågar inte
              vad regeringen vidtar för åtgärder i första hand. Dem kan vi diskutera
              på saklig grund. Jag frågar vad regeringens tre och ett halvt
              fyra år gamla målsättning om en fossiloberoende fordonsflotta
              innebär. Vad innebär målet? Den regeringsutredare som Anna-Karin
              Hatt hänvisar till säger: Alliansregeringen har som mål en fossiloberoende
              fordonsflotta år 2030. Vad som menas med detta är höljt i dunkel
              även för berörda myndigheter.
            </seg>
            <seg n="42041c32">
              Det är därför jag frågar. Och det blir inte mindre märkligt när
              Anna-Karin Hatt nu, tre och ett halvt fyra år efter att regeringen
              gick fram med målet till riksdagen, inte tar ordet mål i sin mun.
              Nu är det en strategisk prioritering.
            </seg>
            <seg n="30cc507e">
              Nåväl. Döp om det till en prioritering! Då blir min ödmjuka fråga:
              Vad innebär prioriteringen? Hur vet vi om vi har nått dit eller
              inte? Per Kågeson och Thomas B Johansson som utreder frågan har
              i utredningsdirektivet inte fått uppdraget att ta reda på vad
              målet innebär. De har, precis som statsrådet säger, fått i uppdrag
              att ta reda på vad vi ska göra för att nå målet. Den uppgiften
              kan ju bli lite svår om målet är höljt i dunkel, som utredarna
              själva säger.
            </seg>
            <seg n="e7d4996e">
              Roger Tiefensee påstår sig vilja ha ett bonus malus-system. Då
              vill jag fråga varför han själv röstade emot det i höstas när
              det föreslogs i riksdagen.
            </seg>
          </u>
          <note type="speaker" n="2e0af90e">
            Anf. 48 BÖRJE VESTLUND (S):
          </note>
          <u who="borje_vestlund_809cde" xml:id="i-ded261578c45854b-3" n="7ca1b198">
            <seg n="46dde9db">
              Fru talman! Man frågar sig varför Trafikverket skulle lägga sig
              i den här frågan när det inte är de som är expertmyndighet. Men
              när vi planerar och funderar över hur vårt infrastruktursystem
              ska se ut i framtiden är det ibland så att vi planerar för kanske
              30, 40, 50 år framåt. Vi har både vägar och järnvägar som har
              funnits ända sedan slutet av 1800-talet och som fortfarande används.
              De har visserligen bytts ut och förbättrats, men det är ändå så
              att de används.
            </seg>
            <seg n="6e0eb003">
              Då är det väl inte mer än rimligt att man tar sig en funderare
              på det mål som man har satt upp: att det ska vara en fossiloberoende
              fordonsflotta 2030. När det nu säljs så pass mycket bilar och
              fordon som går på diesel och bensin måste ju frågan ställas: När
              ska det komma en signal om att det kanske är något annat som ska
              prioriteras? Man har talat om några åtgärder, men det har inte
              gått speciellt bra med supermiljöbilspremien. Då måste man börja
              fundera över om det finns andra sätt. Hur ska de sätten i så fall
              se ut?
            </seg>
            <seg n="9a2920ac">
              Det är det här som är det svåra. Vi är alla överens om att vi
              vill nå de här målen, men det är regeringen som är svaret skyldig
              när det gäller hur man vill nå det.
            </seg>
            <seg n="1da33de6">
              Jag vet inte hur lång tid utredningen har fått på sig, ett eller
              kanske två år. Sedan ska den remissbehandlas, och slutligen ska
              en proposition läggas fram. Det innebär att man kommer att vara
              ännu närmare år 2030. Då brådskar det rejält. Det är detta som
              är känsligt och oplanerat. Man vet inte riktigt vad man vill med
              målet.
            </seg>
          </u>
          <note type="speaker" n="0c5938f6">
            Anf. 49 Statsrådet ANNA-KARIN HATT (C):
          </note>
          <u who="unknown" xml:id="i-9344b62ac111ffdf-15" n="fff095f7">
            <seg n="ecb293bb">
              Fru talman! Tack för en spännande interpellationsdebatt!
            </seg>
            <seg n="e4732a40">
              Regeringen har sedan den tillträdde 2006 genomfört en rad åtgärder
              för att ställa om transportsystemet till långsiktig hållbarhet.
              Fordonsskatten för personbilar och lättare lastbilar beror i högre
              grad än tidigare på koldioxidutsläppen. Förmånsvärdena för tjänstebilar
              används på ett sådant sätt att miljöbilar gynnas. Fordonsskatten
              är lägre för bussar som kan drivas med etanol eller gas. Där finns
              miljöbilspremien och supermiljöbilspremien. Miljöbilar är undantagna
              från fordonsskatt de första fem åren. Det forskas och utvecklas
              på rekordnivåer just nu om framtidens drivmedel och framtidens
              fordon.
            </seg>
            <seg n="14a8bbfd">
              Dessa åtgärder har gett effekt. Nu ser vi att utsläppen från
              transportsystemet förhoppningsvis kommer att sjunka. Andelen förnybart
              i svenska drivmedel är på en sådan nivå att vi lever upp till
              EU:s mål om 10 procent förnybart redan i år. Det är ett mål Sverige
              skulle uppnå till 2020 men där Sverige ligger långt fram.
            </seg>
            <seg n="b1d41196">
              Anders Ygeman använder ett gammalt uttalande från en utredare
              och hävdar att utredaren skulle vara missnöjd med de direktiv
              som regeringen har givit honom. Samma utredare säger att de direktiv
              som regeringen gav när utredningen tillsattes har gett honom precis
              de mandat han behöver för att göra en bra utredning.
            </seg>
            <seg n="2a09bc12">
              Jag tänker inte föregripa två av Sveriges främsta experter på
              området och innan de har lagt fram sina förslag sätta ned foten
              om exakt var Sverige ska befinna sig 2030 när det gäller den fossiloberoende
              fordonsflottan. Den uppgiften har utredaren. Jag tänker invänta
              de svaren innan regeringen tar ställning till vilka ytterligare
              steg vi ska ta på vägen.
            </seg>
          </u>
          <note n="a4983595">
            Överläggningen var härmed avslutad.
          </note>
          <note n="dbed1a34">
            16 § Svar på interpellation 2011/12:428 om den högre utbildningens
            roll i den digitala agendan
          </note>
          <note type="speaker" n="09af6801">
            Anf. 50 Statsrådet ANNA-KARIN HATT (C):
          </note>
          <u who="unknown" xml:id="i-9344b62ac111ffdf-16" n="fff095f7">
            <seg n="280f542e">
              Fru talman! Annika Lillemets har frågat mig vilka åtgärder jag
              avser att vidta för att lyfta in högre utbildning i den digitala
              agendan.
            </seg>
            <seg n="1b8b7c35">
              Låt mig börja med att tydliggöra att den digitala agendan för
              Sverige är hela regeringens it-politiska strategi och ett verktyg
              för att samordna regeringens insatser på it-området. Den är också
              ett avstamp för en process som ska leda till att vi når målet
              om att Sverige ska bli bäst i världen på att använda digitaliseringens
              möjligheter. Den som tar del av innehållet i agendan kan se att
              Sveriges universitet och högskolor har en betydande roll för de
              strategiska områden som påverkar Sveriges möjligheter att nå det
              it-politiska målet.
            </seg>
            <seg n="7c03130f">
              Annika Lillemets påpekar mycket riktigt att kvaliteten i den
              högre utbildningen är viktig för att Sverige ska bibehålla sin
              konkurrenskraft. Därför har regeringen i den digitala agendan
              bland annat pekat på betydelsen av digital kompetens för att man
              ska kunna vara digitalt delaktig. All högre utbildning spelar
              en viktig roll för att studenter som kommer ut i arbetslivet ska
              ha den digitala kompetens som krävs där. För svenska it-företag
              är det också viktigt att tillgången till teknisk spetskompetens
              förbättras. Här har vuxenutbildning, yrkeshögskolor samt universitet
              och högskolor en viktig roll att spela.
            </seg>
            <seg n="af4efdc7">
              Möjligheterna till utbildning på distans är bra om de innebär
              att högre utbildning med hög kvalitet blir tillgänglig för fler,
              men det är viktigt att lärosätena bedriver sin verksamhet med
              en hög grad av autonomi. Regeringens roll är inte att i detalj
              ha synpunkter på hur utbildningen vid enskilda universitet och
              högskolor genomförs. Generellt har regeringen höga förväntningar
              på att moderna hjälpmedel och verktyg används för att bedriva
              en så god utbildning som möjligt så effektivt som möjligt.
            </seg>
            <seg n="e0c1b24d">
              I den digitala agendan lyfter regeringen också fram betydelsen
              av it inom forskning och innovation. Regeringens ambition är att
              digital information och digitala verktyg ska användas i ökad utsträckning
              i forskningsverksamhet och innovationsprocesser. Svensk forskning
              och en lång tekniktradition har gett oss en stark ställning, inte
              minst inom it- och telekommunikationsområdet. Forskning och utveckling
              av hög kvalitet är avgörande för att nya framgångsrika varor och
              tjänster ska skapas.
            </seg>
            <seg n="f51acb22">
              Som framgår har regeringen tagit hänsyn till den högre utbildningens
              roll i den digitala agendan och har höga förväntningar på att
              it finns med i den högre utbildningen.
            </seg>
            <seg n="1a07bc8d">
              I juni 2012 tillsatte regeringen också Digitaliseringskommissionen,
              som bland annat har i uppdrag att följa utvecklingen inom den
              digitala agendans olika områden och i samverkan med olika aktörer
              i samhället också lämna förslag på effektiva åtgärder som bidrar
              till att förverkliga det it-politiska målet inom områden där handlingsplan,
              strategi eller motsvarande saknas.
            </seg>
          </u>
          <note type="speaker" n="992bc7ed">
            Anf. 51 ANNIKA LILLEMETS (MP):
          </note>
          <u who="annika_lillemets_d743a3" xml:id="i-373202a9ab5d36d9-3" n="0c6d320c">
            <seg n="7e8a465e">
              Fru talman! Först vill jag tacka Anna-Karin Hatt för svaret på
              min fråga.
            </seg>
            <seg n="dab1767e">
              Jag har frågat vilka åtgärder Anna-Karin Hatt avser att vidta
              för att lyfta in högre utbildning i den digitala agendan därför
              att det finns så mycket att vinna på att fullt ut ta vara på digitaliseringens
              möjligheter att stärka den högre utbildningen både för enskilda
              människor och för samhället. Det är angeläget att det tydligt
              framgår i den digitala agendan, vilket det tyvärr inte gör nu.
              Men jag hoppas att den kommer att kompletteras.
            </seg>
            <seg n="c2cb3295">
              Att Sverige har högre utbildning av god kvalitet är avgörande
              för att Sverige inte ska halka efter internationellt. Allt fler
              länder ökar sina investeringar i utbildning och forskning. USA
              har under lång tid lagt stora resurser på dem, och även länder
              som Kina, Malaysia och Sydkorea ökar sina investeringar i högre
              utbildning.
            </seg>
            <seg n="376e2840">
              Varje år utexamineras exempelvis 400 000 ingenjörer i Kina. Flera
              länder, bland andra USA och Indien, satsar stort på nätstudier.
              I Indien förväntas antalet studenter öka till 40 miljoner och
              andelen nätstudenter till 40 procent år 2020. Sverige måste förhålla
              sig till denna situation. Vårt land har länge haft höga ambitioner
              vad gäller tillgänglighet till högre utbildning men har nu backat
              på vissa områden.
            </seg>
            <seg n="323b1cad">
              Sverige har mycket att vinna på att utveckla nätutbildningar
              och öka de nätbaserade inslagen i alla utbildningar. Utbildningens
              former måste självklart hänga med verkligheten och anpassas efter
              förändrade omständigheter. Vi behöver ta vara på teknikens möjligheter
              så väl som möjligt.
            </seg>
            <seg n="616007ce">
              Svensk och internationell statistik visar att framtidens utbildning
              alltmer kommer att ske i form av nätutbildning. En växande andel
              studenter väljer i dag att studera via nätutbildningar eller distansutbildningar.
              Mellan läsåren 2002/03 och 2008/09 ökade antalet svenska nätstudenter
              från 20 000 till 40 000 helårsstudenter. I dag läser hela 80 000
              studenter hela eller delar av sin högskoleutbildning på nätet,
              vilket motsvarar 14 procent av helårsstudierna. Svenska högskolor
              erbjuder årligen omkring 3 500 fristående kurser, 90 yrkesexamensprogram
              och 130 generella program på nätet. Den utbildningen lär inte
              avstanna med tanke på att globalisering och teknikutveckling gör
              att allt fler samhällssektorer flyttar ut på internet. Informationssamhället
              har fört med sig många positiva förändringar och dessutom spritt
              produktion och arbete över jorden.
            </seg>
            <seg n="1d75bc7b">
              Om vi inte tar vara på möjligheten att vara med på fronten när
              det gäller att utveckla nya distributionsformer kommer Sverige
              inte längre att vara ett föregångsland i högre utbildning. Det
              är den delen av högskolesektorn som växer snabbast i många länder.
              Det är synd att inte se de möjligheter som den digitala agendan
              skulle kunna innebära för högre utbildning. Detta är förstås en
              fråga som angår flera departement. Jag vill därför passa på att
              fråga Anna-Karin Hatt hur Utbildningsdepartementet ser på att
              ny teknik och nya utbildningsformer, till exempel distanskurser
              över nätet för högskolor och universitet, inte uttryckligen tas
              upp i den digitala agendan.
            </seg>
            <seg n="8d9cbaf5">
              Det är bra att regeringen, enligt Anna-Karin Hatts svar, har
              höga förväntningar på att moderna hjälpmedel och verktyg används
              för att bedriva en så god utbildning som möjligt. Varför då inte
              säga det rent ut i den digitala agendan?
            </seg>
            <seg n="61ef8eaa">
              Anna-Karin Hatt svarar att regeringen redan lyfter fram betydelsen
              av it inom forskning och innovation. Det som sägs i den digitala
              agendan om vikten av tillgång till teknisk spetskompetens inom
              it-området och digital kompetens är naturligtvis viktigt, men
              det täcker inte det jag frågar efter här.
            </seg>
          </u>
          <note type="speaker" n="4e9ac8e2">
            Anf. 52 Statsrådet ANNA-KARIN HATT (C):
          </note>
          <u who="unknown" xml:id="i-9344b62ac111ffdf-17" n="fff095f7">
            <seg n="ff49a177">
              Fru talman! Den digitala agendan för Sverige är hela regeringens
              it-politiska strategi. Regeringen tar frågan om digitaliseringen
              inom den högre utbildningen på stort allvar, och det är just därför
              som den är en viktig del av den digitala agendan för Sverige.
              Det är därför som vi lyfter fram den högre utbildningen på flera
              områden, till exempel när det gäller digital kompetens, forskning
              och innovation.
            </seg>
            <seg n="415ae4d3">
              Samtidigt är det viktigt att se att den digitala agendan är ett
              avstamp för en process som leder till att vi når målet om att
              Sverige ska vara bäst i världen på att använda och dra nytta av
              digitaliseringens möjligheter.
            </seg>
            <seg n="c9412746">
              Det gör också den digitala agendan för Sverige till ett dynamiskt
              dokument där innehållet kan och ska utvecklas kontinuerligt. Det
              är just därför som jag och regeringen har inrättat Digitaliseringskommissionen,
              som bland annat har fått i uppdrag att analysera hur utvecklingen
              inom den digitala agendans olika områden går och att föreslå ytterligare
              åtgärder om de anser sådana behövas på olika områden.
            </seg>
            <seg n="132bea6d">
              Den högre utbildningens roll i den digitala agendan har vi alltså
              redan poängterat. Det handlar bland annat om att den högre utbildningen
              har en stor betydelse för att se till att människor får en digital
              kompetens. Det handlar om att alla kvinnor och män som utbildas
              vid svenska lärosäten ska ha en bra digital kompetens, så att
              de kan vara delaktiga i det växande digitala samhället, så att
              de kan vara attraktiva och anställningsbara på en modern arbetsmarknad
              där det ställs allt högre krav, inom både privat och offentlig
              sektor, på att behärska och förstå hur den här tekniken påverkar
              människor och människors livsvillkor.
            </seg>
            <seg n="edf38e57">
              Det handlar också om att vi har höga förväntningar på att information
              och digitala verktyg i ökad utsträckning ska användas när det
              gäller forskningsverksamhet och innovationsprocesser. Vi vet att
              svensk it-forskning och en lång tekniktradition har gett oss en
              stark särställning inte minst inom it och telekommunikationer.
              Forskning och utveckling av hög kvalitet är avgörande för att
              vi ska kunna skapa nya framgångsrika varor och tjänster.
            </seg>
            <seg n="acf2b0a0">
              Sedan frågar Annika Lillemets mig hur Utbildningsdepartementet
              och regeringen ser på det faktum att regeringen i den digitala
              agendan inte särskilt pekar ut distansutbildning som ett önskvärt
              sätt att dra nytta av digitaliseringens möjligheter.
            </seg>
            <seg n="81cd54d5">
              Låt mig börja med att säga att det är otroligt viktigt att våra
              lärosäten får driva sin verksamhet med en hög grad av självständighet.
              Därför bör regeringen inte ha synpunkter på exakt hur utbildningen
              bedrivs vid enskilda universitet och högskolor. Men generellt
              sett kan man säga att regeringen har höga förväntningar på att
              moderna hjälpmedel och moderna verktyg används för att bedriva
              en så god och så effektiv utbildning som möjligt, inte minst att
              moderna hjälpmedel och processer används för att ha en effektiv
              och god förvaltning vid våra svenska högskolor och universitet.
            </seg>
          </u>
          <note type="speaker" n="e7e1d514">
            Anf. 53 ANNIKA LILLEMETS (MP):
          </note>
          <u who="annika_lillemets_d743a3" xml:id="i-373202a9ab5d36d9-4" n="0c6d320c">
            <seg n="e90b1796">
              Fru talman! Det låter hoppfullt att den digitala agendan är ett
              dynamiskt dokument som kan komma att uppdateras. Jag hoppas att
              Digitaliseringskommissionen kommer att inse värdet av att skärpa
              skrivningarna i den digitala agendan om formerna för utbildningen.
              Det är vad det handlar om: moderna former för en effektiv högskole-
              och universitetsutbildning.
            </seg>
            <seg n="f9a49788">
              En viktig aspekt är att distansutbildningar på nätet gör det
              möjligt för fler människor att utbilda sig. Det finns en rapport
              som heter Lär från nätet! som tre högskolerektorer har skrivit,
              och där påpekas bland mycket annat att en majoritet av dem som
              studerar på distans är kvinnor. Jämfört med dem som studerar på
              campus är fler av distansstudenterna äldre. Relativt många har
              hemmavarande barn under 18 år. En majoritet av distansstudenterna
              har lågutbildade föräldrar.
            </seg>
            <seg n="f0b604d8">
              Kort och gott gör distansstudierna det möjligt för fler grupper
              i samhället att skaffa högre utbildning. Det behövs verkligen
              för att rekryteringen till högskolorna ska kunna breddas, både
              för individernas skull så att de kan få jobb och för att det ska
              finnas tillräckligt många akademiker i framtiden.
            </seg>
            <seg n="67ccd2a8">
              Då gäller det att anpassa utbildningsformerna till människors
              situation. Man ser också att studenterna kommer att vara äldre
              och kanske ha barn och en karriär bakom sig när de börjar studera
              i framtiden det livslånga lärandet.
            </seg>
            <seg n="7c0574b0">
              Men trots de stora ambitioner som den digitala agendan innehåller
              poängterar man inte nu vikten av den högre utbildningens möjligheter
              att genom ny teknik göra utbildning tillgänglig för fler på fler
              platser och vid fler tillfällen, även om det står så mycket annat
              bra i den, som Anna-Karin Hatt har berättat om här.
            </seg>
            <seg n="f3db1e22">
              Sverige skulle kunna vara ett föregångsland när det gäller att
              använda it som forum för kompetensutveckling, och universiteten
              borde ges en tydlig plats i en sådan ambition. Jag tycker inte
              att det görs nu.
            </seg>
            <seg n="660b40f9">
              Jag vill också nämna att satsningar på nationella öppna nätuniversitet
              har fått stor betydelse inte bara i Sverige utan även globalt
              för att öka rekryteringen till högre utbildning. Bland annat finns
              Indira Gandhi National Open University i Indien, som har hela
              tre och en halv miljon nätstudenter. Det finns också bra exempel
              i Turkiet, Tanzania och Storbritannien. Barack Obama, USA:s president,
              avser att lansera ett program för att förbättra nätstudierna,
              och flera amerikanska universitet satsar väldigt målmedvetet.
              Med ökad samverkan mellan universitet kan studenter med hjälp
              av it få tillgång till föreläsningar med mera från hela världen.
              Det finns enorma möjligheter.
            </seg>
            <seg n="53a74429">
              I Australien är nätutbildningar en viktig exportvara. Det är
              illa att svenska lärosäten generellt sett ligger efter företag
              och befolkning när det gäller uppkoppling mot omvärlden. Men med
              en målmedveten satsning på att utveckla den högre utbildningen
              genom att använda modern teknik skulle även Sverige kunna bygga
              upp en sådan framgångsrik exportbransch. Vi har goda förutsättningar
              om viljan finns. Vi har under lång tid varit en framstående kunskapsnation.
              Vi är teknikintresserade och teknikvänliga i största allmänhet,
              och det gäller att förvalta det kapitalet.
            </seg>
            <seg n="d9da97b1">
              Australiens universitet ser sig som internationella universitet
              och delar av ett globalt nätverk, och det är väldigt viktigt att
              även svenska gör det. Man pratar om transnational education, alltså
              utbildning över landgränserna. Så bör vi tänka, så att alla studenter
              kan erbjudas högkvalitativ nätutbildning i realtid gemensamt med
              utländska lärosäten, utan resekostnader och utan miljökostnader.
              Nu är det endast ett fåtal som får utlandsvistelse under utbildningen.
            </seg>
            <seg n="e0921ff1">
              Det finns fler fördelar att lyfta fram. Det här behöver utvecklas
              i den digitala agendan.
            </seg>
          </u>
          <note type="speaker" n="b365858a">
            Anf. 54 Statsrådet ANNA-KARIN HATT (C):
          </note>
          <u who="unknown" xml:id="i-9344b62ac111ffdf-18" n="fff095f7">
            <seg n="04304d67">
              Fru talman! Om Sverige ska kunna förverkliga det gemensamma målet
              om att Sverige ska vara bäst i världen på att dra nytta av digitaliseringens
              möjligheter har den högre utbildningen självklart en väldigt viktig
              roll att spela i det arbetet, inte minst för att se till att alla
              svenskar får en god digital kompetens.
            </seg>
            <seg n="002f0a6a">
              Det handlar om att se till att man får använda rätt teknik när
              man går sina utbildningar. Det handlar också om att locka fler
              unga kvinnor och män att välja tekniska utbildningar. Vi har ett
              näringsliv som ligger långt fram när det gäller den digitala tekniken,
              it och telekom i Sverige, och de har ett behov av att få tillgång
              till specialiserad spetskompetens som kan hjälpa dem att utveckla
              morgondagens produkter och tjänster.
            </seg>
            <seg n="828610fb">
              Här gör våra svenska lärosäten en hel del arbete. Men det finns
              också andra delar av samhället som är viktiga för att det ska
              ske och som kraftsamlar kring den frågan. Några av dem finns ute
              i näringslivet. Jag välkomnar verkligen alla de insatser som näringslivet
              gör för att stärka tillgången till digital spetskompetens genom
              att locka fler att välja tekniska utbildningar.
            </seg>
            <seg n="0680c571">
              Annika Lillemets lyfter förtjänstfullt fram vad distansutbildning
              kan betyda för att bredda basen, nå ut till fler och få andra
              grupper än de som kanske traditionellt tar sig till lärosätena
              att börja studera.
            </seg>
            <seg n="a90272a6">
              Det kan vara småbarnsföräldrar som kanske väljer att studera
              på deltid samtidigt som de tar hand om sina barn och kanske har
              ett fotfäste i arbetslivet. Det kan vara grupper med studieovana
              som kanske inte är beredda är ta steget att flytta till en helt
              annan ort och börja på en högre utbildning. Det kan i fattiga
              delar av världen handla om världens fattigaste som väljer att
              delta i högkvalitativ utbildning vid världens främsta universitet.
            </seg>
            <seg n="1c1cf056">
              Jag håller med om detta. Den digitala tekniken öppnar möjligheter
              att göra utbildning, kunskap, forskning och utveckling tillgängligt
              för väldigt många fler. Det är bra. Det är också bra att fler
              och fler svenska lärosäten ser detta som en möjlighet och att
              det finns fler och fler svenska lärosäten som själva väljer att
              erbjuda distansutbildningar.
            </seg>
            <seg n="dc401a94">
              Men det vore fel av regeringen att gå in med pekpinnar i den
              digitala agendan och säga: Det är så ni ska bedriva er verksamhet.
              Vi väljer att sätta fokus på att deras uppgift är att se till
              att bidra till digital kompetens. De har ett uppdrag att vara
              väldigt aktiva i att se till att Sverige drar nytta av digitaliseringens
              möjligheter. Exakt på vilket sätt man på lärosätena, högskolorna
              och universiteten väljer att göra det är upp till deras ledningar,
              deras styrelser och deras duktiga anställda att avgöra.
            </seg>
            <seg n="ad3bfa6e">
              Det regeringen nu har gjort är att efter det att vi antog den
              digitala agendan tillsätta en digitaliseringskommission. Den har
              fått en väldigt långsiktig uppgift. Den ska ända fram till 2015
              arbeta med att följa hur det går i Sverige och hur vi utvecklas
              mot de här målen. Är det tillräckliga mål som vi har satt upp?
              Är det tillräckliga åtgärder som vi gör från politiken, näringslivet
              och samhället, eller behöver vi göra mer för att säkra att Sverige
              ska ligga i framkant och i topp inte bara följa utvecklingen utan
              också leda den?
            </seg>
            <seg n="e9a11ce0">
              Jag förväntar mig att kommissionen kommer med förslag, om de
              ser ett behov av att i någon del komplettera den digitala agendan
              för att säkerställa att den fungerar i alla avseenden.
            </seg>
          </u>
          <note type="speaker" n="d8c93cac">
            Anf. 55 ANNIKA LILLEMETS (MP):
          </note>
          <u who="annika_lillemets_d743a3" xml:id="i-373202a9ab5d36d9-5" n="0c6d320c">
            <seg n="9fa43548">
              Fru talman! Det är bra att regeringen inte vill ha synpunkter
              på hur utbildningen vid enskilda universitet genomförs. Men trots
              detta har regeringen haft synpunkter på både vilka lärosäten som
              ska växa och krympa och vilka utbildningsområden som ska prioriteras.
              De ingreppen i autonomin är betydligt större än att uttrycka en
              tydlig ambition om att modernisera det svenska universitetsväsendets
              utbildningsformer med hjälp av ny teknik.
            </seg>
            <seg n="a261f1ec">
              Det intressanta är inte var forskare och lärare ska befinna sig
              rent geografiskt utan hur de ska kunna kopplas samman med varandra
              och studenterna oavsett var de befinner sig.
            </seg>
            <seg n="54ec8694">
              Eftersom den digitala agendan är en strategi för att Sverige
              på bästa sätt ska använda digitaliseringens möjligheter och se
              till att statens befintliga resurser utnyttjas så bra som möjligt
              är det angeläget att skrivningar om högre utbildning, utifrån
              det jag har sagt, läggs till i dokumentet. Det är logiskt, och
              det är befogat med tanke på den nära koppling som traditionellt
              finns mellan högre utbildning och teknikutveckling.
            </seg>
            <seg n="419a0443">
              Genom att komplettera den digitala agendan på så sätt skulle
              den kunna bli ett kraftfullt verktyg för att kunna utveckla högre
              utbildning genom modern teknik. Jag hoppas att Anna-Karin Hatt
              och Digitaliseringskommissionen och för den delen också Utbildningsdepartementet
              ser behovet av detta ja, jag utgår från att Utbildningsdepartementet
              ser behovet och att den digitala agendan kommer att uppdateras
              på detta sätt.
            </seg>
          </u>
          <note type="speaker" n="ead1adf0">
            Anf. 56 Statsrådet ANNA-KARIN HATT (C):
          </note>
          <u who="unknown" xml:id="i-9344b62ac111ffdf-19" n="fff095f7">
            <seg n="5613aad6">
              Fru talman! Bland det första jag gjorde när jag började utarbeta
              den digitala agendan var att ställa mig frågan: Hur ska vi kunna
              säkra att det blir en agenda som inte bara blir ett stolt dokument
              under kristallkronorna utan att vi faktiskt också ser till att
              den omsätts i praktiken?
            </seg>
            <seg n="391f0848">
              Just därför valde jag att samla alla regeringens berörda departement
              i en tvärsektoriell statssekreterargrupp, vilket gör att alla
              statssekreterare i Regeringskansliet faktiskt ingår. Alla berörda
              departement, från Utbildningsdepartementet till Näringsdepartementet,
              Arbetsmarknadsdepartementet och så vidare, ingår i den statssekreterargrupp
              som både har utarbetat den digitala agendan och nu arbetar för
              att vara med och förverkliga den.
            </seg>
            <seg n="b44d1d0e">
              Till det har vi tillsatt den externa Digitaliseringskommissionen,
              som leds av en person som går under namnet Gulan Gulliksen, en
              professor som har väldigt stor kunskap om hur man använder tekniken
              i människans tjänst och som jag är helt övertygad om kommer att
              göra ett fantastiskt bra arbete.
            </seg>
            <seg n="39cc1b34">
              För mig var det viktigt att vi i den digitala agendan tydligt
              pekade ut de högre lärosätenas roll, deras betydelse för att se
              till att alla får digital kompetens och att vi har en forsknings-
              och innovationsmiljö som drar nytta av den digitala tekniken och
              också har förutsättningar att förse näringslivet med den spetskompetens
              som det behöver.
            </seg>
            <seg n="18e2b406">
              Jag kan notera att många företag nu vänder sig till regeringen
              och är tacksamma för att vi så tydligt har pekat på att den högre
              utbildningen spelar en väldigt stor roll och att den högre utbildningen
              har en viktig uppgift inte minst i att se till att de har en arbetskraft
              framöver som har den kompetens som de behöver.
            </seg>
            <seg n="1730c4e2">
              Många beskriver också att det nu blir lättare att få tag på spetskompetens
              i Sverige. Det visar att många högre lärosäten borde arbeta med
              de här frågorna, och det visar också att det finns en ökad efterfrågan,
              ett ökat intresse bland många svenskar att söka sig till den typ
              av utbildningar som svenskt näringsliv efterfrågar.
            </seg>
          </u>
          <note n="a4983595">
            Överläggningen var härmed avslutad.
          </note>
          <note n="04352b2b">
            17 § Bordläggning
          </note>
          <note n="9a1e1bc6">
            Anmäldes och bordlades
          </note>
          <note n="d5c8536e">
            18 § Anmälan om skriftligt svar på fråga
          </note>
          <note n="95b6c76b">
            Anmäldes att skriftligt svar på följande fråga inkommit
          </note>
          <note n="9388f9df">
            den 16 augusti
          </note>
          <note n="bc1f42be">
            Kent Härstedt
          </note>
          <note n="1cbbe41a">
            Svaret redovisas i bilaga som fogats till riksdagens snabbprotokoll
            tisdagen den 18 september.
          </note>
          <note n="bc98f3ae">
            19 § Kammaren åtskildes kl. 15.56.
          </note>
          <note n="006844ce">
            Förhandlingarna leddes
          </note>
          <note n="46cbbde6">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
