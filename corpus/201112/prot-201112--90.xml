<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--90</head>
          <docDate when="2011-03-28">2011-03-28</docDate>
        </div>
      </front>
      <body>
        <div>
          <note n="63347e8d">
            ﻿
          </note>
          <note n="48860b69">
            Riksdagens protokoll
          </note>
          <note n="dba2f1be">
            2011/12:90
          </note>
          <note type="date" n="072e2b86">
            Onsdagen den 28 mars
          </note>
          <note n="9619f670">
            Kl. 09:00 - 22:50
          </note>
          <note n="d13707db">
            1 § Justering av protokoll
          </note>
          <note n="159ac217">
            Justerades protokollet för den 22 mars.
          </note>
          <note n="40cd9c49">
            2 § Anmälan om fördröjda svar på interpellationer
          </note>
          <note n="5fe8b407">
            Till riksdagen hade inkommit följande skrivelser:
          </note>
          <note n="3a9e3413">
            Interpellation 2011/12:284
          </note>
          <note n="292c4da9">
            Interpellation 2011/12:284 Situationen för arbetslösa ungdomar
          </note>
          <note n="ac8e50bd">
            Interpellationen kommer att besvaras 10 april 2012.
          </note>
          <note n="6aaf316c">
            Skälet till dröjsmålet är inbokade engagemang som inte kan ändras.
          </note>
          <note n="f7506ad9">
            Monica Rodrigo
          </note>
          <note n="a946660d">
            Interpellation 2011/12:285
          </note>
          <note n="01cdaaa2">
            Interpellation 2011/12:285 Sveriges ansökan om utsläppsrätter
          </note>
          <note n="05618499">
            Interpellationen kommer att besvaras tisdagen den 17 april 2012.
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="3de06f5c">
            Lena Ingvarsson
          </note>
          <note n="d7bd1f97">
            Interpellation 2011/12:298
          </note>
          <note n="b7300ed9">
            Interpellation 2011/12:298 Bostadsbrist som tillväxthinder
          </note>
          <note n="cb0aeebb">
            Interpellationen kommer besvaras den 17 april 2012.
          </note>
          <note n="5b721074">
            Skälet till dröjsmålet är redan inbokade engagemang.
          </note>
          <note n="cbb4cb9b">
            Marianne Jenryd
          </note>
          <note n="26f1e08e">
            3 § Anmälan om inkomna faktapromemorior om förslag från Europeiska
            kommissionen
          </note>
          <note n="e5cf00c0">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="76ea4720">
            KOM(2012)55
          </note>
          <note n="0e184f61">
            KOM(2012)64
          </note>
          <note n="b7b8f911">
            4 § Hänvisning av ärenden till utskott
          </note>
          <note n="0965adbe">
            Föredrogs och hänvisades
          </note>
          <note n="f91702f1">
            den 21 maj
          </note>
          <note n="f91702f1">
            den 21 maj
          </note>
          <note n="ac2f5656">
            den 22 maj
          </note>
          <note n="f91702f1">
            den 21 maj
          </note>
          <note n="ac2f5656">
            den 22 maj
          </note>
          <note n="4f6c0155">
            5 § Förnyad bordläggning
          </note>
          <note n="8af1ad87">
            Föredrogs och bordlades åter
          </note>
          <note n="2ffa030d">
            6 § Utvidgade möjligheter till återbetalning av vägavgift
          </note>
          <note n="c8a68539">
            Föredrogs
          </note>
          <note n="56237872">
            Förste vice talmannen konstaterade att ingen talare var anmäld.
          </note>
          <note n="94507a3f">
            7 § Allmänna motioner om inkomstskatter
          </note>
          <note n="c8a68539">
            Föredrogs
          </note>
          <note type="speaker" n="4479de27">
            Anf. 1 PETER PERSSON (S):
          </note>
          <u who="peter_persson_cc6ba9" xml:id="i-1934e7494f0f15be-0" n="66ef902d">
            <seg n="be5eb11b">
              Fru talman! Inledngingsvis yrkar jag bifall till reservationerna
              1 och 10. Jag instämmer givetvis i övriga socialdemokratiska reservationer
              men avstår från yrkanden för att bespara kammaren tid.
            </seg>
            <seg n="d758c63b">
              Skattefrågan har alltid varit laddad i vårt lands politiska historia.
              För den politiska högern har skatterna alltid varit för höga oavsett
              nivå har skatterna alltid varit för höga. Välfärdssamhället för
              vilket skatter tas ut för att det ska byggas upp och förstärkas
              har alltid kallats för bidragssamhälle. Vid Moderaternas katastrofval
              2002 var man kanske tydligast i vår nära historia med sin egentliga
              politiska avsikt, nämligen att sänka skatterna med 120 miljarder
              kronor för att den offentliga sektorn det vi gör gemensamt i vårt
              land som förskolor, skolor, äldreboenden, sjukhus och annat ansågs
              vara för hög konsumtion och slösaktigt. Man fick en oerhörd smäll
              av väljarna. De delade inte den uppfattning som Moderaterna förde
              fram.
            </seg>
            <seg n="0424c8f1">
              Därefter har man totalt ändrat argumentationen i skattefrågan.
              Man talar i stället om brister i samhället, om utanförskap och
              om arbetslöshet. Man använder sig av det populära argumentet att
              jobbskatteavdrag som en sorts fix idé ska lösa problemet. Arbetslösheten
              skulle minska, jobben skulle bli fler. Det var argumentet. Man
              talade inte längre om att reducera välfärdsstaten. Man prövade
              tvekande att använda ord som: Vi älskar välfärd. Det var nog tämligen
              svårt för många moderater, men de har ju en god tränare i Per
              Schlingmann med medhjälpare.
            </seg>
            <seg n="cf1d8e22">
              Det så kallade jobbskatteavdragets, eller grundavdragets, konstruktion
              är i sig orättvis när det gäller inkomstutfall. Den är särskilt
              orättvis när det gäller grupper som tidigare har arbetat in, men
              nu får ersättning i form av pension. Det slog hårt i sin konstruktion
              mot sjuka och arbetslösa.
            </seg>
            <seg n="3408ae8d">
              Den teori som skulle lösa arbetslösheten genom inkomstskattepolitik,
              genom sänkningar av grundavdrag, är den riktig? Har den lett till
              lägre arbetslöshet och lägre utanförskap? Det är inte så. Massarbetslösheten
              biter sig fast. Vi har i vårt land en arbetslöshet på 8 procent
              365 000 personer. Krampaktigt försöker Moderaterna göra sin politik
              vetenskaplig, fastän den i grunden är djupt ideologisk och förankrad
              i partiets idéhistoria.
            </seg>
            <seg n="49edb633">
              I söndags kunde vi lyssna på P1-programmet Detektor som gjorde
              en intressant genomgång av jobbskatteavdraget. Man intervjuade
              företrädare för en lång rad institutioner. Det var Finansdepartementets
              tjänstemän på den ekonomiska avdelningen, IFAU som utvärderat
              två steg av jobbskatteavdraget, Riksrevisionen och Finanspolitiska
              rådet. De samlade kommentarerna var: Det kan inte styrkas att
              det har skapats fler jobb genom denna åtgärd. Det finns ingen
              referenspunkt till någon utvärdering. Man kan möjligen anta, men
              en sådan effekt kan ses först om 1015 år.
            </seg>
            <seg n="0502f17a">
              Jag vill påstå att Moderaternas verbala kärleksförklaring till
              välfärd, till att lösa arbetslösheten genom en annan politik,
              egentligen var ett sätt att dölja den gamla politiken, nämligen
              att sänka de totala skattenivåerna i landet eftersom det senare
              kommer att ge ett annat utfall. Man kan se detta också på andra
              politikområden. Tänk, när man började tala om kollektivavtal som
              älskvärda och fackföreningar som sina goda vänner. Det var bara
              i ord. I praktiken tog man bort avdragsrätten för fackföreningsavgifter,
              men arbetsgivarens avdragsrätt för medlemskap i intresseorganisation
              kvarstod. Man höjde avgifterna för arbetslöshetskassan och försämrade
              försäkringen. Sammantaget drevs hundratusentals människor ut från
              fackligt medlemskap. Detta var inte oavsiktligt. Det var med precision
              en medveten politik. Man säger en sak, gör en annan sak, men vet
              att utfallet blir det man gör.
            </seg>
            <seg n="75ac85c7">
              Fru talman! För socialdemokrater är skatter ett praktiskt instrument
              för att få resurser att gemensamt använda till att nå ett jämlikt
              samhälle där alla ges lika möjligheter, inte en gång utan hela
              tiden. Solidaritet binder ihop ett samhälle och ger gemensam framtidstro.
              Vi vet att så kallade högskattesamhällen har hög skattemoral och
              att så kallade lågskattesamhällen har låg skattemoral. Det är
              enkelt. När ett samhälle konstrueras så att vi är med och bidrar
              men också får tillbaka när vi har behov känner vi solidaritet
              med modellen.
            </seg>
            <seg n="49c8d488">
              Det är ett samhälle som inte bara bygger på jag utan på vi .
              Det är ett samhälle som inte bygger på dem utan på oss tillsammans.
            </seg>
            <seg n="599f38dc">
              Med våra reservationer hade skattepolitiken medfört en större
              rättvisa, och den hade medverkat i vår allmänna politik till att
              få fler människor i arbete. Full sysselsättning är den socialdemokratiska
              politikens viktiga avsikt. Vi vet nämligen att arbetslöshet är
              arbetsgivarnas bästa vän, och vi vet att arbetslöshet orsakar
              stora sociala plågor. Jobbpolitiken är den moderatledda regeringens
              stora misslyckande. Skattepolitiken är en del av det.
            </seg>
            <seg n="6c7c943f">
              Just i dag har vi levt i 2 000 dagar i vårt land med Fredrik
              Reinfeldt som statsminister. Det har inte blivit färre utan fler
              arbetslösa. Det har inte blivit färre arbetslösa på 2 000 dagar
              utan fler.
            </seg>
            <seg n="a403182b">
              Ungdomsarbetslösheten är katastrofal. Resurser har förslösats.
              Landet har för många människor inte blivit ett bättre land att
              leva i. De 365 000 arbetslösa är det yttersta kvittot på en misslyckad
              politik. Det är dags att börja längta efter en annan tid i vårt
              land.
            </seg>
          </u>
          <note type="speaker" n="942820d9">
            Anf. 2 FREDRIK SCHULTE (M):
          </note>
          <u who="fredrik_schulte_c537d0" xml:id="i-48318bfc78b7e7fd-0" n="81d2299b">
            <seg n="a3f2d2b8">
              Fru talman! Även om denna debatt om inkomstskatter handlar om
              en uppsjö av olika frågor tror jag att den i slutändan kokar ned
              till en frågeställning som också är den frågeställning som kommer
              att ligga på väljarna att ta ställning till i valet 2014, nämligen
              om man har valt rätt väg för Sverige under de gångna åtta åren
              av alliansstyre eller om det är dags att vrida tillbaka klockan.
            </seg>
            <seg n="c56f2c6e">
              Även om Sverige står inför en rad tuffa utmaningar kan man bara
              stanna upp för en sekund och försöka blicka ut över vår omvärld
              som i stora drag präglas av en global ekonomisk kris, oro och
              turbulens där en rad länder tvingas göra tuffa besparingar, skattehöjningar
              och på andra sätt försöker värja sig från krisen. Då tror jag
              att man kan konstatera att Sverige har klarat sig nästan helt
              och skonats från den krisen.
            </seg>
            <seg n="bb6babfd">
              Vi har i år i stället satsat 15 miljarder på att bland annat
              utveckla välfärden för att ge lärare möjligheter att vidareutbilda
              sig men också för att satsa på att stärka vår arbetsmarknad genom
              riktade skattesänkningar för att skapa jobb.
            </seg>
            <seg n="501a7e54">
              Om man jämför oss med omvärlden kan man konstatera att Grekland
              har förlorat nästan 16 år av ekonomisk utveckling. Frankrike har
              förlorat sex år av ekonomisk utveckling, och Tyskland, som man
              brukar tala om som Europas ekonomiska motor, har förlorat två
              år av ekonomisk utveckling. Sverige har i stället vuxit med 1,4
              procent sedan krisen startade.
            </seg>
            <seg n="14deab0a">
              Peter Persson var inne på att vi har en arbetslöshet på 8 procent.
              I verkligheten ligger den enligt den senaste mätningen på 7,5
              procent, eller på 5,5 procent om man går tillbaka till Göran Perssons
              gamla sätt att mäta.
            </seg>
            <seg n="9effd891">
              Vi kan konstatera att vi trots krisen har minskat utanförskapet
              med nästan 150 000 människor. Vi kan även konstatera att sysselsättningen,
              trots krisen, har ökat bland alla ålderskategorier som är yrkesverksamma.
              Om vi jämför med hur det var i början av 2000-talet när vi hade
              tillväxt, men en tillväxt utan jobb, tycker jag att det är ett
              ganska bra resultat givet omständigheterna. Om vi jämför med hur
              det var vid vår tidigare egna bank- och finanskris för nästan
              20 år sedan kunde vi då se drastiska besparingar på välfärden
              och hur arbetslösheten sköt i höjden.
            </seg>
            <seg n="de52eeb1">
              När man lyssnar på Peter Persson låter det som om omvärlden över
              huvud taget inte existerar och som om den beskrivning som vi alla
              möts av när vi slår upp tidningen och tittar på nyheterna inte
              finns. Peter Persson står här i riksdagens talarstol och håller
              snarare ett förstamajtal än att göra en seriös politisk analys
              av det globala ekonomiska läget och de förutsättningar som Sverige
              står inför.
            </seg>
            <seg n="13efc191">
              Fru talman! Det är ingen slump att Sverige har klarat sig bra.
              Vi ska inte bli arroganta eller nonchalera att vi fortfarande
              står inför många utmaningar. Men det är ingen slump att just vi
              har klarat oss bra i jämförelse med alla andra. Det beror framför
              allt på tre saker.
            </seg>
            <seg n="fb33e405">
              För det första beror det på att regeringen har fört en ansvarsfull
              ekonomisk politik. Flera länder gjorde som Socialdemokraterna
              gav råd om, nämligen att belåna sig i högkonjunktur och att belåna
              sig i lågkonjunktur och sammantaget spendera mer pengar än man
              har. Då hamnar man förr eller senare i en statsskuldskris. Man
              kan inte leva över sina tillgångar.
            </seg>
            <seg n="15766fd8">
              För det andra återupprättade vi arbetslinjen. Glöm inte bort
              hur det såg ut i Sverige. 120 personer förtidspensionerades varje
              dag. Vi hade en situation där svenskarna, som är ett av världens
              friskaste folk, helt plötsligt blev världens mest sjukskrivna.
              Vi hade en situation där den arbetslöse eller sjukskrivne höginkomsttagaren
              fick mer pengar i bidrag än en barnskötare fick i lön för att
              arbeta. Socialdemokraterna hade fört in Sverige på en väg där
              det inte längre lönade sig att arbeta, där man vid sidan av välfärdssamhället
              hade byggt upp ett bidragssamhälle som cyniskt och systematiskt
              slussade ut hundratusentals, snudd på miljontals, människor i
              bidragsberoende och utanförskap. Detta gjorde vi upp med. Det
              lönar sig numera att arbeta.
            </seg>
            <seg n="2985fc12">
              För det tredje genomförde vi också nödvändiga strukturreformer
              för att stärka den svenska arbetsmarknaden. Vi genomförde jobbskatteavdraget.
              Vi genomförde RUT- och ROT-avdrag. Detta gjorde att det skapades
              mer jobb och att vi kunde ta höjd för krisen. Det innebar också
              att vanliga familjer fick mer och ökad frihet genom att de fick
              behålla mer av sina surt förvärvade pengar. Det innebar att man
              på så sätt också stimulerade jobben och ekonomin.
            </seg>
            <seg n="572bcd69">
              Detta är förklaringen till att Sverige har klarat sig så väl
              i jämförelse med sin omvärld, vilket Socialdemokraterna tycks
              vara fullständigt oförmögna att se. Detta är förklaringen.
            </seg>
            <seg n="28f12cc1">
              Vad vill då oppositionen göra? Det är faktiskt en mycket bra
              fråga. Kan Socialdemokraterna till exempel ge besked om vilken
              budget som gäller? Är det fortfarande Juholts gamla budget som
              man lade fram som gäller? Är det den som vi politiskt ska förhålla
              oss till? Vad är det för besked som kommer att gälla om olyckan
              skulle vara framme 2014? Hur mycket av Vänsterpartiets galenskaper
              kommer ni att släppa igenom denna gång? Eller blir det den ryska
              roulett där vi får vänta och se efter valdagen? Jag tycker att
              väljarna förtjänar att få klara svar på den frågan.
            </seg>
            <seg n="9aea5afe">
              Det vore också kul att få veta när Leif Pagrotsky egentligen
              kommer med sin rapport om vad Socialdemokraternas inkomstskattepolitik
              ska handla om. Lyssnar man på Peter Persson verkar det mest handla
              om att Socialdemokraterna inte gillar Moderaterna. Det var ungefär
              vad hans tal handlade om. Jag tycker att det är dags för oss att
              få lite klara besked.
            </seg>
            <seg n="bdc5ecdc">
              Fru talman! Det finns faktiskt på en punkt tydliga besked från
              oppositionen. Den samlade oppositionen har nämligen inför detta
              betänkande gått samman Socialdemokraterna, Vänsterpartiet, Miljöpartiet
              och Sverigedemokraterna för att ändra i RUT- och ROT-avdragen,
              den populära reform som har skapat jobb för tiotusentals människor,
              som har gjort svarta jobb vita och som har hjälpt många människor,
              hundratusentals, i deras dagliga liv. Oppositionen vill nämligen
              ta bort möjligheten att göra ROT- och RUT-avdrag utomlands i andra
              EU-länder. Då kan man fråga sig: Varför har man denna möjlighet
              i dag? Det är mycket enkelt. Det beror på att Lagrådet sade att
              vi måste. Lagrådet konstaterade att vi som en konsekvens av vårt
              EU-medlemskap faktiskt måste medge att ROT- och RUT-avdrag kan
              göras i andra EU-länder därför att vi är förpliktade av EU-rätten
              detta är själva kärnan av vad EU handlar om att ha en gemensam
              inre marknad där alla varor, tjänster och företag behandlas likvärdigt.
            </seg>
            <seg n="e592fd57">
              Då undrar jag jag ställde frågan på vårt utskottssammanträde:
              Vad är det för juridisk auktoritet som ni socialdemokrater hänvisar
              till när ni nu säger att Lagrådet, en samling av landets främsta
              jurister, hade fel?
            </seg>
            <seg n="97ed3ca3">
              Är det Peter Perssons juridiska auktoritet vi ska lyssna till?
              Bland annat han har skrivit en motion om detta.
            </seg>
            <seg n="a3f5fd96">
              Det här är inte seriöst, fru talman! Det här är inte en ansvarstagande
              politik. Det här kommer att resultera i att Sverige dras inför
              EU-domstolen. Vi kan där se framför oss miljontals kronor i skadestånd
              till följd av att vi bryter mot EU-rätten.
            </seg>
            <seg n="18677910">
              Att föra en ansvarsfull politik handlar om att ibland kunna lägga
              ideologin åt sidan och konstatera att man måste fatta beslut som
              man själv inte alla gånger gillar men som är bäst för landet.
              Vi kunde se en del av det när Göran Persson var statsminister,
              till exempel när han var med och sanerade statsfinanserna. Men
              när Göran Persson avgick blev det mindre av den varan, mindre
              av en seriös ansvarstagande politik.
            </seg>
            <seg n="05cc4c36">
              Vi var många som trodde och förväntade oss att den nye socialdemokratiske
              ledaren som nyligen tillträtt skulle stå för lite mer ansvar.
              Men vi kan konstatera att det inte blivit någonting av det, utan
              fortfarande är det den Juholtska anden som vilar över socialdemokratisk
              politik.
            </seg>
            <seg n="854350e9">
              Egentligen, fru talman, handlar det om att oppositionen inte
              gillar RUT- och ROT-avdragen, om att man vill skjuta mot en populär
              reform som skapat väldigt mycket som är positivt.
            </seg>
            <seg n="aa450042">
              Är det inte i stället dags att rakryggat ställa sig upp och ge
              besked om att man inte vill ha RUT- och ROT-avdragen så att väljarna
              tydligt kan få se vad alternativen i svensk politik är? Ställ
              dig i talarstolen och säg vad du egentligen tycker, Peter Persson!
              Frågan är om du kan teckna firman för ditt eget parti.
            </seg>
            <seg n="0a139a44">
              Avslutningsvis: Om det skulle vara så att det blir en kostnad
              om ett 70-tal miljoner för RUT- och ROT-avdragen utanför Sveriges
              gränser och det här kan skapa ett och annat jobb i Spanien, är
              det då så fruktansvärt farligt? Peter Persson, var finns solidariteten
              med spanjorerna som drabbats väldigt hårt av krisen?
            </seg>
            <seg n="288a2210">
              Nej, fru talman, jämfört med omvärlden står Sverige starkt tack
              vare regeringens ansvarsfulla ekonomiska politik och reformer
              tack vare att vi återupprättat arbetslinjen och ännu en gång gjort
              det lönsamt att arbeta, tack vare jobbskatteavdragen och tack
              vare RUT- och ROT-avdragen. Den politiken ska Sverige fortsätta
              med. Vi ska inte vrida tillbaka klockan och gå tillbaka till det
              bidragssamhälle som Socialdemokraterna förespråkar!
            </seg>
          </u>
          <note n="c30aba1c">
            Jag yrkar bifall till utskottets förslag i betänkandet och också
            till Alliansens reservation.
          </note>
          <note type="speaker" n="b4087bd7">
            Anf. 3 PETER PERSSON (S) replik:
          </note>
          <u who="peter_persson_cc6ba9" xml:id="i-1934e7494f0f15be-1" n="66ef902d">
            <seg n="9b556c51">
              Fru talman! Jag lyssnade och jag räknade men hörde inte Fredrik
              Schulte någon gång uttala sig om de 365 000 arbetslösa vi har
              i vårt land tydligen ett problem som inte existerar eller om de
              60 000 personer som varit arbetslösa i mer än 24 månader utan
              några verkliga åtgärder. Fyra av dina elva talarminuter ägnade
              du, Fredrik Schulte, åt att ömka dem som har sommarhus i Spanien
              eller på annan plats och som inte får göra avdrag för att få poolen
              rensad, filén uppskuren på trädgårdsfesten och golvet svabbat.
            </seg>
            <seg n="c99af09d">
              Varför ska skolbarn i Trelleborg eller Haparanda genom lägre
              skatteintäkter till vårt land få sämre läromedel och undervisning
              därför att människor som uppenbarligen har betydande ekonomiska
              resurser ska få hjälp av hela svenska skattekollektivet med att
              kunna göra avdrag människor som inte tål den ibland bistra svenska
              vintern? Jag unnar dem så väl en resa till solen, men jag unnar
              också svenska skolbarn läromedel. Dit ska skattemedlen gå, Schulte!
            </seg>
          </u>
          <note type="speaker" n="6d00ca4b">
            Anf. 4 FREDRIK SCHULTE (M) replik:
          </note>
          <u who="fredrik_schulte_c537d0" xml:id="i-48318bfc78b7e7fd-1" n="81d2299b">
            <seg n="ecf0f8b2">
              Fru talman! Vi kan konstatera att förstamajtalet fortsätter.
            </seg>
            <seg n="17708e31">
              Jag förstår att du, Peter Persson, har många synpunkter på ROT-
              och RUT-avdragen. I tidigare tal har du varit väldigt tydlig om
              att du inte gillar jobbskatteavdragen. Kan du inte rakt och tydligt
              svara på frågan om du vill avskaffa ROT- och RUT-avdragen och
              om du vill avskaffa jobbskatteavdragen?
            </seg>
            <seg n="a75bbeb2">
              När det gäller avdrag utomlands kan jag säga att det inte är
              något som vi har infört därför att vi medvetet vill föra den politiken,
              utan anledningen är att Lagrådet sagt att det är något som krävs
              av oss. Vad är det för juridisk auktoritet som du, Peter Persson,
              lutar dig mot? Eller är det rätt och slätt så att ni håller er
              kvar i den Juholtska ansvarslösheten och inte är beredda att föra
              en politik som är bra för Sverige en ansvarstagande politik och
              att det bara är fråga om plakatpolitik och krypskytte mot reformer
              som ni inte gillar?
            </seg>
            <seg n="a3838252">
              Vad är det för juridisk auktoritet som ni kan luta er mot och
              som säger att Sverige inte kommer att dras inför EU-domstolen?
              Vad Lagrådet säger är mycket tydligt.
            </seg>
            <seg n="187864ca">
              Peter Persson anklagar mig för att inte säga någonting om de
              365 000 arbetslösa. Jag tycker att jag var väldigt tydlig i mitt
              anförande. Sverige står inför en mängd tuffa utmaningar och problem.
              En sådan sak är att fortsätta arbetet för att få fler i jobb,
              att jobba i riktning mot full sysselsättning. Men man måste också
              vara realistisk, vara i kontakt med verkligheten.
            </seg>
            <seg n="01e6513b">
              Peter Persson verkar låtsas att det inte finns en värld utanför
              Sverige, att krisen inte slagit mot Grekland och att Italien och
              Spanien inte har en arbetslöshet som ligger närmare 20 procent
              än 10 procent. Sverige har en hög arbetslöshet, men vi har en
              normal arbetslöshet givet det konjunkturläge vi befinner oss i.
            </seg>
            <seg n="dda626d2">
              När är det dags för lite ansvarstagande och verklighetskontakt
              hos Peter Persson?
            </seg>
          </u>
          <note type="speaker" n="e3ea732f">
            Anf. 5 PETER PERSSON (S) replik:
          </note>
          <u who="peter_persson_cc6ba9" xml:id="i-1934e7494f0f15be-2" n="66ef902d">
            <seg n="3c56da5c">
              Fru talman! Fredrik Schulte, du när uppenbarligen en stor längtan
              efter att få tala på första maj. Jag tycker att en lämpligare
              dag för din förkunnelse är första april. Ta den dagen som din
              taledag!
            </seg>
            <seg n="878237ca">
              Poängen i mitt resonemang är att allt som utlovades i och med
              jobbskatteavdragen har uteblivit. Det blev inga nya jobb. Ingen
              hos all den vetenskap och de institut som ni hänvisat till säger
              att jobbskatteavdragen haft någon jobbeffekt. Däremot har de haft
              andra effekter, svåra effekter, i vårt land i form av eftersatta
              satsningar på framtiden. Jag kan nämna tre områden:
            </seg>
            <seg n="7e780201">
              I går samlades vi från ett antal län och regioner och debatterade
              här med Björklund om de stora indragningarna inom högskolan. Björklund
              hade den märkliga uppfattningen att arbetslöshetsfrågan var löst.
              Men, fru talman, fortfarande är det massarbetslöshet i vårt land.
              Skattesänkningarna har inte haft någon som helst effekt på sysselsättningen.
            </seg>
            <seg n="097b3964">
              Jag frågar dig, Schulte, var era gränser finns. Kring det femte
              jobbskatteavdraget slirar ni. Ska det komma ett sjätte, ett sjunde
              och ett åttonde jobbskatteavdrag? När är den rimliga och lämpliga
              gränsen nådd?
            </seg>
          </u>
          <note type="speaker" n="86b096fa">
            Anf. 6 FREDRIK SCHULTE (M) replik:
          </note>
          <u who="fredrik_schulte_c537d0" xml:id="i-48318bfc78b7e7fd-2" n="81d2299b">
            <seg n="a2dc7254">
              Fru talman! Det är väldigt tydligt att alternativen i svensk
              politik inte har förändrats därför att Socialdemokraterna har
              fått en ny partiledare. Fortfarande är det en ansvarslös politik
              som finns på Socialdemokraternas agenda.
            </seg>
            <seg n="14795277">
              Man kan inte svara på frågan vad det är för juridisk auktoritet
              man vilar sig mot när man nu vill gå emot Lagrådet, utan det är
              tydligt så att ointresset och oviljan att skapa jobb genom ROT-
              och RUT-reformen är så stort att man ägnar sig åt krypskytte och
              ren plakatpolitik bara för att skjuta på regeringen och på så
              sätt föra en politik som är skadlig för Sverige. Den kommer att
              innebära att vi dras inför EU-domstolen och tvingas betala miljonbelopp
              i skadestånd.
            </seg>
            <seg n="a2e24743">
              Man kan heller inte ge något svar på vad det är för faktisk skattepolitik
              man vill ha. Peter Persson står i talarstolen och förargar sig
              över jobbskatteavdraget, men han kan inte ge några besked om vad
              hans parti faktiskt tycker och vill föreslå vad gäller jobbskatteavdraget.
              Ska jobbskatteavdraget bort, eller ska det vara kvar?
            </seg>
            <seg n="ddd83176">
              Det finns en del utvärderingar som i närtid har pekat på att
              det är svårt att visa en tydlig effekt av jobbskatteavdraget.
              Det finns också en hel del utvärderingar som visar att jobbskatteavdraget
              har varit väldigt framgångsrikt. Det är så inom forskningen att
              det kan vara svårt att mäta exakt vilken effekt en enskild reform
              har haft. Riksdagen har beställt en utvärdering av jobbskatteavdraget,
              och vi ser fram emot det.
            </seg>
            <seg n="bf9f86d2">
              Den tydliga mittfåran i ekonomisk forskning och politik visar
              dock att incitament spelar roll. Skapar man ett samhälle där det
              inte lönar sig att arbeta, där den som går på bidrag får mer eller
              lika mycket som den som jobbar, kommer vi inte att kunna bygga
              ett samhälle som är präglat av välstånd, framgång och välfärd.
              Det är väldigt tydligt att denna konflikt fortfarande står fast
              välfärd och arbete mot bidrag.
            </seg>
          </u>
          <note type="speaker" n="590bb478">
            Anf. 7 MATS PERTOFT (MP):
          </note>
          <u who="mats_pertoft_b36794" xml:id="i-1d0f2f7ddc728759-0" n="7ddf2d09">
            <seg n="e0a9b604">
              Fru talman! I dag diskuterar vi från skatteutskottets sida till
              att börja med de allmänna motionerna om inkomstskatterna.
            </seg>
            <seg n="3fc9e53d">
              Jag kan säga att det är synd att vi inte kan gå vidare med det
              intresse som ändå finns ganska brett inom svensk politik för en
              bred skatteöversyn. Jag noterade när vi hade skatteseminariet
              i förra veckan att Moderaterna tyvärr säger nej till en bred skatteöversyn,
              trots att det har gått 20 år sedan den senaste. Det är beklagligt.
              Vi skulle behöva en bred skatteöversyn i Sverige. Vi skulle behöva
              sätta vår skattepolitik i fokus och se hur vi skapar en skattepolitik
              som kan gynna en ekologiskt hållbar tillväxt i det här landet,
              skapa jobb, sätta de rätta skattestyrmedlen för en progressiv
              miljöpolitik och skapa likvärdiga förutsättningar. Det skulle
              vi behöva.
            </seg>
            <seg n="99182c0b">
              Tyvärr verkar det dock inte som att Alliansen är intresserade
              av detta i alla fall inte det absolut, utan jämförelse, största
              allianspartiet. Då lär det inte bli någonting före valet, för
              småpartierna inom Alliansen har väl knappt talerätt i frågan.
              Vi tycker från Miljöpartiets sida alltså att det är synd att vi
              inte kan gå i gång med en sådan skatteöversyn. Det skulle behövas.
              I dag måste vi i stället diskutera olika smådelar utifrån de motioner
              som har lagts fram.
            </seg>
            <seg n="8b9f6bb5">
              Från Miljöpartiets sida skulle vi vilja att vi till exempel skapade
              ett mer likvärdigt och konkurrensneutralt reseavdrag. Det är en
              sådan där praktisk sak jag tror att de flesta svenskar har funderat
              över så här i deklarationstider. Varför får jag om jag använder
              kollektiva färdmedel eller till och med cyklar till jobbet inte
              samma möjlighet att för samma sträcka dra av i min deklaration
              som när jag kör bil? Varför ska det inte vara konkurrensneutralt
              och oberoende av vilket färdmedel jag använder?
            </seg>
            <seg n="91b66ee4">
              Från Miljöpartiets sida menar vi att detta är en ganska principiell
              fråga. Det handlar också om att inte skilja på färdmedel utan
              enbart helt enkelt utgå från hur man tar sig fram och vilken sträcka
              man tar sig fram. Det är en sak vi hade velat lyfta upp. Nu ser
              det inte så bra ut på omröstningssidan med dessa motioner, men
              det borde vara någonting. En regering som tar till sig en likvärdig
              politik borde ta dessa frågor på allvar.
            </seg>
            <seg n="5a8f0f17">
              En annan fråga vi vill lyfta fram är det som debatterades nyss,
              nämligen rätten till ROT-avdrag utomlands. Jag har förståelse
              för att man kan ha principiella juridiska synpunkter. Jag har
              dock många gånger i denna talarstol tagit upp frågan om att vi
              i Sverige är så mycket Bror Duktig i EU. I länder som Tyskland
              och Frankrike har man inte sådana avdrag, trots att man har liknande
              system som ROT. Det tänker vi inte på.
            </seg>
            <seg n="ba60d7b5">
              Vi beter oss inom EU fortfarande som om vi var en andra klassens
              medlemmar som om det inte var vår organisation och som om det
              inte var så att vi faktiskt kan använda detta på det sätt vi vill.
              Vi ska lyda, vara tysta och ordentliga och följa allt till punkt
              och pricka. Vi tar inte för oss och skapar en dynamisk organisation
              som kan utgå ifrån våra egna behov. Det är nämligen så vi borde
              använda EU. Det är så grundarländerna inom EU använder det.
            </seg>
            <seg n="53ca28a8">
              I Tyskland är det till och med så att författningsdomstolen säger
              till landet när man går över gränserna och ger EU för mycket makt.
              Det märkliga är att ingen har ifrågasatt att den tyska författningsdomstolen
              de facto står över EU-domstolen, även om den rent juridiskt inte
              borde göra det. Det är ett annat sätt att förhålla sig till EU
              än det vi har i Sverige. Jag kan hålla med om att Lagrådet hade
              synpunkter; det hade de säkert. Jag tycker dock att det ändå blir
              väldigt konstigt när vi tillåter att svenska skattemedel används
              för ROT-avdrag i andra länder. Därför tycker vi i Miljöpartiet
              inte att vi borde göra det.
            </seg>
            <seg n="28322599">
              När vi ändå är på det internationella planet vill jag lyfta fram
              en sista sak i mitt anförande. Det gäller det här med ett Öresundsavtal.
              För alla dem som bor i Öresundsregionen är detta av stor vikt,
              och jag kan faktiskt inte riktigt förstå varför regeringen segar
              så med att ta itu med ett nytt skatteavtal som tar hänsyn till
              detta och skapar de förutsättningar som borde finnas för att Öresundsregionen
              ska kunna växa på lika villkor på båda sidor om Öresund. Det vore
              för en sådan dynamisk region ett stöd om Sveriges riksdag kunde
              uttala att ett Öresundsavtal måste till.
            </seg>
            <seg n="9bc86e73">
              Med detta, fru talman, vill jag gärna yrka bifall till reservation
              15. Naturligtvis står Miljöpartiet bakom även övriga reservationer,
              men det är säkert många voteringspunkter i dag, så jag nöjer mig
              med det.
            </seg>
          </u>
          <note type="speaker" n="8fc206f2">
            Anf. 8 MARTIN ANDREASSON (FP):
          </note>
          <u who="unknown" xml:id="i-c671efe625fdbd4b-0" n="7027cdc9">
            <seg n="45c17cff">
              Fru talman! Låt mig börja med att reflektera lite grann över
              det Mats Pertoft tog upp om behovet av en skatteöversyn i Sverige.
            </seg>
            <seg n="20a4f6af">
              Det var 20 år sedan vi senast hade en bred skatteöversyn. Jag
              tror att vart och ett av de partier som finns i kammaren, utifrån
              sina egna utgångspunkter på det rent teoretiska planet, nog kan
              se fördelar med att ha en bred översyn. Men, fru talman, för att
              kunna gå från ord till handling krävs inte bara att man skulle
              vilja titta på någonting, utan det måste också finnas en vilja
              om vart man ska gå. Det är där oppositionen och framför allt Socialdemokraterna
              har väldigt mycket kvar att bevisa. Hur ska man över huvud taget
              gå in i en skatteöversyn när man själv inte riktigt vet vad man
              vill?
            </seg>
            <seg n="e6f2f860">
              Jag lyssnade med stort intresse på Peter Perssons inledningsanförande,
              som var ett brandtal mot jobbskatteavdraget, ett brandtal mot
              RUT-avdraget och ett brandtal för högre marginalskatter för låginkomsttagare.
            </seg>
            <seg n="99356a3e">
              När man lyssnar på Peter Persson är beskedet ganska tydligt:
              Jobbskatteavdraget ska rullas tillbaka. Problemet med svenska
              skatter är att de är för låga. Problemet är att låginkomsttagare
              betalar för lite i skatt. Det beskedet är tydligt. Jag är inte
              lika säker som Peter Persson på att väljarna gillar beskedet,
              men det är i alla fall ett tydligt besked. Nu väntar vi med intresse
              på att se ifall det beskedet också kommer i Socialdemokraternas
              vårbudgetmotion om några veckor.
            </seg>
            <seg n="e74ca1fc">
              Från Folkpartiet liberalerna är budskapet ett annat, och budskapet
              är detsamma som vi har stått för ända sedan Bertil Ohlins dagar:
              Det ska löna sig att arbeta, det ska löna sig att utbilda sig
              och det ska kunna löna sig att starta företag och våga ta risker.
              Det är det som skapar en ekonomisk utveckling i vårt land och
              det är det som skapar en ekonomisk trygghet för den enskilde medborgaren.
            </seg>
            <seg n="189316da">
              Det är därför som Folkpartiet under de senaste årtiondena har
              medverkat till alla de skattereformer som har bidragit till att
              vi successivt har pressat tillbaka marginalskatterna. Det är därför
              som vi ser mycket positivt på att låg- och medelinkomsttagare
              nu också har fått ökat utrymme i den egna plånboken, tack vare
              jobbskatteavdraget. Det är därför som vi i Alliansen har höjt
              brytpunkten för statsskatten så att fler medelinkomsttagare bara
              behöver betala kommunalskatt. Det är viktigt i alla inkomstskikt
              att det ska kunna löna sig att arbeta lite till.
            </seg>
            <seg n="22f79b29">
              En gång i tiden var Socialdemokraterna av samma åsikt. En gång
              i tiden tog Bengt Westerberg och Ingvar Carlsson i hand på att
              högsta marginalskatten bara skulle vara 50 procent i Sverige och
              att bara 15 procent av inkomsttagarna skulle betala statlig skatt.
              Resten skulle bara betala kommunalskatt. Vi är långt ifrån detta
              i dag. Alliansregeringen har börjat komma tillbaka till detta
              genom att höja brytpunkten för statsskatten. Och det är ingen
              hemlighet att vi i Folkpartiet gärna skulle se att vi tar nästa
              steg med att avskaffa värnskatten. Men det, fru talman, får vi
              återkomma till i samband med budgetarbetet.
            </seg>
            <seg n="6222decb">
              Fru talman! Sverige har 19 gånger fällts för fördragsbrott sedan
              vi gick med i EU 1995 19 gånger! Det där kan man se på två sätt.
              Man kan antingen tycka att det varje gång är förargligt och rent
              av ett nederlag när det visar sig att vi bryter mot våra åtaganden
              eller så kan man se det som något slags jakttroféer som man hänger
              upp på väggen och är stolt över. Hur man ser på det där visar
              lite grann ifall man är regeringsduglig eller inte.
            </seg>
            <seg n="3f4e7e84">
              Jag tror inte att någon här i kammaren är så där våldsamt entusiastisk
              över att RUT- och ROT-avdragen för den som är inkomstskatteskyldig
              i Sverige, nota bene, är möjliga att göra för tjänster i hela
              EES-området. Men detta har utretts i samband med att vi införde
              RUT-avdraget och det har utretts i samband med ROT-avdragsreformen.
            </seg>
            <seg n="a4426805">
              Nu säger oppositionen att man trots allt skulle vilja se ifall
              man inte skulle kunna avskaffa detta. Då är frågan till oppositionen:
              Vad är det för underlag som har kommit sedan dess som gör att
              ni nu kommer på att det finns helt andra juridiska möjligheter
              att avgränsa avdraget till tjänster utförda i Sverige än vad som
              var fallet 2007 och 2009? Eller är det så att ni bara tycker att
              det vore roligt ifall det vore möjligt? Svaret på frågan visar
              om Socialdemokraterna och andra partier på vänsterkanten är beredda
              att agera som ett ansvarstagande parti eller som ett parti som
              i första hand har gått in helt och hållet i sin oppositionsroll.
            </seg>
          </u>
          <note n="fee0011f">
            Med detta, fru talman, yrkar jag avslag på utskottets förslag
            i betänkandet, med undantag för punkt 10 där jag yrkar bifall
            till reservation 9.
          </note>
          <note type="speaker" n="142afe7b">
            Anf. 9 PETER PERSSON (S) replik:
          </note>
          <u who="peter_persson_cc6ba9" xml:id="i-1934e7494f0f15be-3" n="66ef902d">
            <seg n="f028bbf6">
              Fru talman! Låt mig först hälsa Martin Andreasson välkommen till
              kammardebatterna och samtidigt beklaga att den vackra, sköra planta
              som socialliberalismen var uppenbarligen är fullständigt utrotad,
              också i ditt tänkande och din vokabulär. Men det går ju att gå
              ut när vårsolen kommer och leta efter den runt ekarna i Sörmland
              eller på annan plats.
            </seg>
            <seg n="09350c3a">
              Utifrån många diskussioner som har funnits mellan våra partier
              om skatt som inte har byggt på den enfaldiga hållningen att den
              här veckan diskuterar vi skatt vill jag fråga Martin Andreasson:
              Tycker du att det är rimligt att man alltid för diskussionen ihop
              med välfärdens ambitioner, med välfärdens möjligheter och skapandet
              av ett rättvist samhälle?
            </seg>
            <seg n="f4457fea">
              Tycker du att det är riktigt att pensionärer ska betala högre
              skatt på sin inkomst som ju bygger på uppskjuten lön? Tycker du
              att det är riktigt att den som har jobbat och betalat in till
              försäkringar och sedan blir arbetslös och att den som jobbar och
              betalar in sin avgift till sjukförsäkring och sedan drabbas av
              sjukdom och ohälsa ska betala en högre skatt? Tycker du att det
              är ett rimligt sätt att fördela det nödvändiga uttag av skatt
              som behövs för att klara välfärden? Är det rättvist?
            </seg>
          </u>
          <note type="speaker" n="384652d9">
            Anf. 10 MARTIN ANDREASSON (FP) replik:
          </note>
          <u who="unknown" xml:id="i-c671efe625fdbd4b-1" n="7027cdc9">
            <seg n="3a2e7b43">
              Fru talman! Jag vill först och främst tacka Peter Persson för
              de vänliga orden. Jag ser fram emot ett konstruktivt samarbete
              i utskottet.
            </seg>
            <seg n="f8704f1e">
              Jag är inte tillräckligt botaniskt bevandrad för att veta ifall
              det är just under ekar som blåklinten växer. Jag trodde att det
              i första hand är en fältblomma på bland annat de vackra östgötska
              fälten där rösträttsrörelsen hade sin start som sedan ledde fram
              till bildandet av Frisinnade landsföreningen.
            </seg>
            <seg n="240f6aba">
              Oavsett hur det är med det tycker jag att det är en väldigt intressant
              fråga som Peter Persson ställer. Den visar faktiskt skillnaden
              mellan den skattepolitik som Folkpartiet och Alliansen har fört
              sedan 2006 och den som Socialdemokraterna har fört sedan 2006.
            </seg>
            <seg n="e53619cb">
              Jämför den skatt som pensionärer betalar på sin pension i dag
              med den skatt som samma pensionärer betalade för samma pension
              när Peter Perssons parti styrde! Det är en intressant jämförelse.
              Skatten för pensionärer har sänkts steg för steg i takt med att
              det ekonomiska utrymmet har uppstått, och med Alliansens skattebesked
              kommer den att fortsätta sänkas.
            </seg>
            <seg n="b27e6eab">
              Faktum är att för både arbetstagare och pensionärer var skatten
              mycket högre när Peter Perssons parti styrde. Peter Persson har
              ägnat hela sin tid i denna debatt åt att beklaga de skattesänkningar
              som har gjorts sedan dess.
            </seg>
            <seg n="33c9d5a1">
              Frågan som måste ställas är: Vad är budskapet? Ska vi tillbaka
              till de skatter som rådde 2006? Ska Socialdemokraterna rulla tillbaka
              jobbskatteavdraget?
            </seg>
            <seg n="535a0a69">
              Jag tycker att Peter Perssons inlägg reser fler frågor än det
              besvarar.
            </seg>
          </u>
          <note type="speaker" n="a0559df6">
            Anf. 11 PETER PERSSON (S) replik:
          </note>
          <u who="peter_persson_cc6ba9" xml:id="i-1934e7494f0f15be-4" n="66ef902d">
            <seg n="47631ee5">
              Fru talman! Mitt råd till Martin Andreasson: Försök åka tåg när
              det kommer en och annan snöflinga. Åk ut och studera den svenska
              äldrevården. Åk ut till skolor i en del stadsdelar i vårt land.
              Besök de 365 000 arbetslösa. Fråga dig sedan: Behöver samhället
              mer eller mindre resurser?
            </seg>
            <seg n="f2424d4a">
              Den socialdemokratiska politiken håller ihop, och vår skattepolitik
              baseras naturligtvis på ambitioner för välfärd och att skapa ett
              mer jämlikt samhälle. Vår utgångspunkt i skattepolitiken är väl
              känd. Vi vill inte ta ut en krona mer i skatt än vad som behövs
              för att klara välfärden. I grunden handlar det om låga skattesatser
              på inkomster men breddade skattebaser.
            </seg>
            <seg n="028ab694">
              Vi har sagt att av det skattesystem som i dag blir mer och mer
              sönderslitet genom den högerdominerade regeringens härjningståg
              vill vi se en bred skatteöversyn som ska ha den självklara uppgiften
              att få fram ett rättvist skatteuttag och de intäkter som behövs
              för att säkra och utveckla den svenska välfärden.
            </seg>
            <seg n="0a17ebe4">
              Till landets pensionärer, sjuka och arbetslösa säger Martin Andreasson:
              Ni ska betala mer skatt.
            </seg>
            <seg n="e3c40240">
              Jag tycker att det är djupt orättvist.
            </seg>
          </u>
          <note type="speaker" n="25388324">
            Anf. 12 MARTIN ANDREASSON (FP) replik:
          </note>
          <u who="unknown" xml:id="i-c671efe625fdbd4b-2" n="7027cdc9">
            <seg n="5aa1d577">
              Fru talman! Peter Persson sade något mycket intressant i sin
              replik, nämligen att samhället behöver mer resurser. Det visar
              på skillnaden mellan Socialdemokraternas samhällssyn och den liberala
              samhällssynen. Staten och samhället står med likhetstecken mellan
              varandra.
            </seg>
            <seg n="7cc053b5">
              Naturligtvis ska samhället ha mer resurser i meningen att vi
              behöver en växande ekonomi. Det är då vi skapar resurser som kan
              användas till de gemensamma uppgifterna i stat, kommun och landsting.
              Det är därför skattesystemet ska vara tillväxtfrämjande. Det är
              därför skattesystemet ska visa för människor att det lönar sig
              att arbeta lite till, att våga starta företag, att våga utbilda
              sig och att ta risker.
            </seg>
            <seg n="5181c48e">
              Låt oss jämföra de resurser som satsas på de offentligt finansierade
              tjänsterna i dag med dem som satsades 2006. Det är väsentliga
              förstärkningar som har gjorts.
            </seg>
            <seg n="af55ecc0">
              Det, fru talman, visar att skattesystemet måste hänga ihop med
              en helhetssyn på samhället där vi tar till vara människors egna
              ambitioner och där vi, jämfört med de flesta länder, har ett ganska
              högt skatteuttag för de höga offentliga ambitionerna men gör det
              på ett sätt som inte skadar de välståndsbildande krafterna. Det
              är så vi bygger ett hållbart skattesystem.
            </seg>
          </u>
          <note type="speaker" n="783e037c">
            Anf. 13 KARIN NILSSON (C):
          </note>
          <u who="unknown" xml:id="i-0a7625e18853a4a2-0" n="7027cdc9">
            <seg n="5e9d4dc5">
              Fru talman! I dagens betänkande behandlas uppemot 100 motioner
              och 150 yrkanden. Jag tänker dock hålla mig till de ämnen som
              vi redan har debatterat. Det är där konfliktytorna finns, och
              därför är det störst anledning att hålla sig till dem i debatten.
            </seg>
            <seg n="6cd9cd16">
              När det gäller HUS-avdragen har både Fredrik Schulte och Martin
              Andreasson påtalat vikten av att vi behåller det och inte går
              i den fälla som många av oppositionens partier vill genom att
              begränsa det till att omfatta bara svenska husägare och tjänster
              utförda i Sverige.
            </seg>
            <seg n="e7889162">
              I dag försvinner 2 promille ut ur landet. Det är pengar det också,
              men det är trots allt en mycket liten del av den omslutning som
              omfattas av detta. Det kan vara retfulla promillen, men en sådan
              begränsning skulle med de avtal som finns inom EU för att förhindra
              handelshinder strida mot EU-rätten.
            </seg>
            <seg n="e6f634a4">
              Jag tror att de fyra oppositionspartierna är kloka nog att förstå
              hur komplicerad den här frågan är gentemot EU. Det handlar snarare
              om att finna en anledning att kritisera en reform som de inte
              gillar och vill få bort.
            </seg>
            <seg n="47fa6fc3">
              Fru talman! Vi hade ett skatteforskningsseminarium i riksdagen
              i förra veckan och fick höra flera forskare utveckla sina tankar
              om skattereformer. Jag upplevde att de var rätt positiva till
              de reformer som har införts, såväl till jobbskatteavdraget som
              till RUT och ROT.
            </seg>
            <seg n="7897fc2b">
              Fru talman! Även om en del av oppositionspartiernas ledare ser
              en svårighet i att riva upp reformerna nu när de är införda och
              har förstått att svenska folket inte vill återgå till högre skatter
              och mindre valfrihet var de tydliga motståndare vid införandet.
            </seg>
            <seg n="c3f3ba89">
              Handen på hjärtat! Hur många tror uppriktigt att vi skulle kunna
              förhandla fram dessa eller liknande jobbskapande reformer och
              åtgärder i en blocköverskridande förhandling?
            </seg>
            <seg n="c59a4781">
              Sverigedemokraterna, Miljöpartiet och Vänstern skriver alla i
              sina reservationer att det behövs en ny, bred och parlamentarisk
              översyn av hela skattesystemet. Jag kan hålla med om att det kan
              finnas behov av en ny översyn av hela skattesystemet, men jag
              kan garantera att jag i en sådan översyn inte kommer att dela
              alla oppositionspartiernas värderingar.
            </seg>
            <seg n="dfc60614">
              Till exempel skriver Vänsterpartiets Emma Wallrup: Jag anser
              att det är dags för en ny, bred skatteöversyn och föreslår att
              en parlamentarisk utredning tillsätts för att utvärdera dagens
              skattesystem och föreslå förändringar.
            </seg>
            <seg n="cd45958b">
              Så långt skriver alla partier likadant. Men sedan fortsätter
              Emma Wallrup: En av utgångspunkterna för en ny skatteutredning
              bör vara att garantera en långsiktig finansiering av välfärden
              så att den gemensamma sektorn åter kan öka i förhållande till
              privat sektor för att möta framtida välfärdsbehov.
            </seg>
            <seg n="c991b626">
              Med den politiska värderingen som ingång är det nog inte med
              Vänsterpartiet som det blocköverskridande arbetet kan ta sin början.
              Jag har svårt att tro att det är något parti från alliansregeringen
              som blir frestat av tanken på att återgå till stopplagar för företagsetableringar
              inom vård och omsorg och en växande offentlig sektor som urholkar
              ekonomin.
            </seg>
            <seg n="34bdf87c">
              Ska vi garantera en långsiktig finansiering av framtidens vårdbehov
              kan vi inte ställa privata företag och samhällsägda verksamheter
              mot varandra. Vi kommer att behöva ett starkt privat näringsliv
              som kan bidra med många arbetstillfällen och som ger inkomstskatter
              och vinster att beskatta för att klara av att finansiera den gemensamt
              efterfrågade välfärden.
            </seg>
            <seg n="b46fdb33">
              Fru talman! Det kan låta inbjudande med blocköverskridande förhandlingar,
              men hur realistiskt är det?
            </seg>
            <seg n="74d1573d">
              Att vara fyra partier i en alliansregering innebär väldigt mycket
              kompromissande, och det är inget parti som kan se hela sin egen
              programförklaring tillgodosedd fullt ut. Men vi har trots allt
              lyckats riktigt bra att regera tillsammans.
            </seg>
            <seg n="4ad8e167">
              Hur spretigt var inte startfältet för det rödgröna alternativet
              i den senaste valrörelsen? Finns det något sådant alternativ över
              huvud taget i dag? Och visade något av de rödgröna partierna att
              de hade förmågan att kompromissa sig fram till en gemensam rödgrön
              budget för 2012?
            </seg>
            <seg n="0f25087f">
              Om så inte är fallet är det nog dags att bjuda in sig själva
              med en mer ödmjuk inställning i stället för med armbågen. Vill
              man bidra till ett nytt blocköverskridande skattesystem får man
              nog börja i en annan ände.
            </seg>
          </u>
          <note type="speaker" n="fe336633">
            Anf. 14 MATS PERTOFT (MP) replik:
          </note>
          <u who="mats_pertoft_b36794" xml:id="i-1d0f2f7ddc728759-1" n="7ddf2d09">
            <seg n="ac3309ce">
              Fru talman! Jag begärde ordet för att jag blev intresserad av
              vad Karin Nilsson egentligen säger om behovet av en bred skatteöversyn.
              Man kan givetvis argumentera att det redan är så krångligt för
              fyra partier att förhandla och regera ihop att det inte går att
              göra det med fler.
            </seg>
            <seg n="a141f172">
              Så sade redan Lars Leijonborg till mig under förra mandatperioden
              när utbildningsutskottet träffade honom och Jan Björklund och
              jag frågade om man inte kunde ha bredare överenskommelser.
            </seg>
            <seg n="b392852f">
              Nu säger Karin Nilsson att hon egentligen vill ha en skatteöversyn
              men inte riktigt, för då måste alla vara överens redan innan.
              Meningen med en skatteöversyn är väl inte att alla är överens
              innan utan att man sätter sig runt ett bord och ser hur man kan
              komma fram till en bred, gemensam överenskommelse när det gäller
              en översyn av det svenska skattesystemet. Så här 20 år efter förra
              gången borde det finnas ett behov av det.
            </seg>
            <seg n="e3f4f57f">
              Jag undrar och jag skulle vilja ha ett rakt svar från Karin Nilsson
              om Centern vill ha en bred, parlamentarisk skatteöversyn nu där
              alla riksdagspartier är representerade.
            </seg>
          </u>
          <note type="speaker" n="d7f74ceb">
            Anf. 15 KARIN NILSSON (C) replik:
          </note>
          <u who="unknown" xml:id="i-0a7625e18853a4a2-1" n="7027cdc9">
            <seg n="397f152c">
              Fru talman! Jag tyckte att jag var väldigt tydlig i mitt anförande
              när det gäller detta. Jag är beredd på en skatteöversyn och har
              ingenting emot att den är bred, men jag har väldigt svårt att
              se hur den skulle kunna nå ett resultat om den vore parlamentarisk
              med de ingångsvärden som presenteras här från vissa partier. Det
              finns partier som har en helt skild samhällssyn och helt skilda
              värderingar från vad jag värderar och sätter högt. Med en sådan
              värdering sätter man det kollektiva samhället först i stället
              för att hellre se att det privata näringslivet bidrar med väldigt
              många skattekronor till det som vi vill klara av gemensamt i ett
              kollektivt system.
            </seg>
            <seg n="0663316f">
              Det finns motsättningar redan när det gäller hur samhället finansierar
              sina verksamheter, och jag har väldigt svårt att tro att det är
              möjligt med en gemensam översyn med de förutsättningarna.
            </seg>
          </u>
          <note type="speaker" n="ec819b3d">
            Anf. 16 MATS PERTOFT (MP) replik:
          </note>
          <u who="mats_pertoft_b36794" xml:id="i-1d0f2f7ddc728759-2" n="7ddf2d09">
            <seg n="1e75addf">
              Fru talman! Jag lyssnade på Karin Nilsson men förstår inte riktigt
              om det var ett ja eller ett nej. Jag väljer att se möjligheter
              inför framtiden. I den breda, parlamentariska paletten i riksdagen
              finns naturligtvis flera partier som jag inte har samma syn som,
              men jag väljer ändå gärna att sätta mig ned och se över om vi,
              eller åtminstone en blocköverskridande majoritet, kan komma fram
              till något gemensamt.
            </seg>
            <seg n="ad6f3101">
              Jag väljer att se möjligheterna inför framtiden, för det här
              handlar om att ta ansvar för framtiden målet borde vara för de
              närmaste 20 åren.
            </seg>
            <seg n="9c374c82">
              Jag undrar: Är Centerpartiet berett att medverka och ta initiativ
              till en bred skatteöversyn? Det är min konkreta fråga till Karin
              Nilsson. Ett ja eller ett nej, tack!
            </seg>
          </u>
          <note type="speaker" n="9b0dc0e8">
            Anf. 17 KARIN NILSSON (C) replik:
          </note>
          <u who="unknown" xml:id="i-0a7625e18853a4a2-2" n="7027cdc9">
            <seg n="ad7bb0bd">
              Fru talman! Jag tycker fortfarande att jag var tydlig med att
              jag inte kan se en bred parlamentarisk skatteöversyn som ett alternativ
              därför att vi redan i dag har facit i hand, vilket jag också nämnde
              i mitt anförande. Vi har ett facit i att vi har infört jobbskatteavdraget.
              Det var en av de första åtgärderna efter valet 2006 när vi bytte
              regering. Den frågan har vi fortfarande en het debatt om, och
              den skulle fortfarande inte ha varit införd om vi skulle ha förhandlat
              oss fram till den med alla riksdagens partier.
            </seg>
            <seg n="1dfe4027">
              Vi har RUT och vi har ROT, och vi har diskuterat dessa åtgärders
              varande eller icke varande även här i dag. De här åtgärderna är
              för oss i Alliansen oerhört viktiga frågor när det gäller jobbskapande,
              och de finansierar välfärdssystemet. Skulle vi driva frågor i
              långbänk i sex sju år och inte nå i mål eftersom vi inte delar
              syn på detta har jag svårt att se vitsen i att vi når en parlamentarisk
              överenskommelse. Däremot kan jag kanske tänka mig en blocköverskridande
              överenskommelse på så vis att vi får med ett eller två partier
              utöver de fyra allianspartierna.
            </seg>
            <seg n="f6ebfaca">
              En bred överenskommelse kan jag alltså tänka mig. En ny överenskommelse
              kan jag tänka mig. Men att den ska vara parlamentarisk och bestående
              av riksdagens samtliga åtta partier har jag väldigt svårt att
              tänka mig.
            </seg>
          </u>
          <note type="speaker" n="ecaaf878">
            Anf. 18 THORALF ALFSSON (SD):
          </note>
          <u who="thoralf_alfsson_4f6382" xml:id="i-3894e447d26dc3e9-0" n="25d36722">
            <seg n="e054c51d">
              Fru talman! Det betänkande vi nu debatterar gäller inkomstskatter,
              och att då inte ta upp den så kallade pensionärsskatten vore minst
              sagt svekfullt då den är en av de mest, som jag upplever det,
              orättvisa skatter som finns i dag.
            </seg>
            <seg n="9bfa3313">
              Sverige och finansminister Anders Borg har under de senaste åren
              fått många erkännanden för den ekonomiska politik som har förts.
              Sverige ses i flera sammanhang som ett föredöme, och det är givetvis
              roligt, men även solen har fläckar, sägs det. I detta fall anser
              jag att det som kallas pensionärsskatten mycket väl skulle kunna
              betecknas som en skamfläck.
            </seg>
            <seg n="c6f2aff1">
              Att våra svenska pensionärer inte har fått ta del av de skattesänkningar
              eller jobbskatteavdrag som gjorts under alliansregeringen är rent
              ut sagt diskriminerande. Jag tror att en stor del av det svenska
              folket gärna hade avstått från delar av detta jobbskatteavdrag
              om även våra pensionerade föräldrar eller mor- och farföräldrar
              fått ta del av det. Det är ju faktiskt dessa generationer som
              har lagt grunden till det välstånd som vi i dag kan ta del av.
              Tyvärr kommer det signaler om att detta välstånd håller på att
              krackelera på vissa områden på grund av den politik som förs i
              dag.
            </seg>
            <seg n="638fbc9d">
              Sverigedemokraterna har i sin budgetmotion avsatt pengar för
              att försöka utjämna skillnaderna i beskattningen av pensioner
              och förvärvsarbete, och det kommer vi att fortsätta med så länge
              skillnaderna kvarstår när det gäller jobbskatteavdraget och pensionärsskatten.
            </seg>
            <seg n="867fadcf">
              Fru talman! När ROT- och RUT-avdragen infördes var den främsta
              anledningen, eller rättare sagt de anledningar som framfördes
              i debatten, att de skulle skapa fler jobb i Sverige och göra svarta
              jobb vita i Sverige, inte i något annat land. Nu visar det sig
              att det görs en hel del avdrag för jobb utförda utomlands. Jag
              gissar dessutom att detta kommer att öka efter att det har uppmärksammats
              i medierna och debatterats i riksdagen. Jag tror nämligen inte
              att så många förstått att denna möjlighet finns då den är minst
              sagt ologisk.
            </seg>
            <seg n="3299a40f">
              Huruvida en begränsning av dessa avdrag till att inte gälla tjänster
              och arbeten som utförts utanför Sverige strider mot EU-rätten
              är kanske lite tveksamt. Så som jag tolkar den utredning som anges
              i betänkandet där det framgår att andra länder har liknande skattesubventioner
              borde det inte vara några problem i Sverige heller.
            </seg>
            <seg n="8cc36335">
              Jag instämmer i vad som anfördes i debatten om mervärdesskatt
              och ideella föreningar för två veckor sedan då Socialdemokraterna
              och Miljöpartiet ansåg att vi skulle föra en tuffare linje gentemot
              EU. Här är ännu ett exempel på att vi skulle kunna vara mer påstridiga
              när det gäller vår nationella självständighet.
            </seg>
            <seg n="9f4324a7">
              Jag anser det vara en principiellt viktig fråga huruvida svenska
              skattebetalare ska subventionera tjänster och arbeten i andra
              länder. Låt EU-domstolen pröva frågan, så får vi det svart på
              vitt! Jag anser inte att vi ska lämna walk over i den här frågan
              utan att få den prövad.
            </seg>
            <seg n="77e32bea">
              Fru talman! Bärplockning har ju varit på tapeten under de senaste
              somrarna då personer från bland annat Thailand och Rumänien lockats
              till de svenska skogarna och lovats just guld och gröna skogar
              av i många fall oseriösa företag i Sverige. Det är något som upprört
              många personer och som dessutom varit en följetong i medierna
              de senaste somrarna.
            </seg>
            <seg n="0101253e">
              Det finns flera åtgärder som borde vidtas för att stävja detta.
              En sådan åtgärd kan vara att utöka beloppet för skattefrihet för
              att plocka bär och svamp. I dag är det tillåtet att plocka bär
              och svamp till ett värde av 12 500 kronor per person och år utan
              att man blir skattskyldig. Slår man ut det på en säsong som kan
              vara tre fyra månader med de aktuella priser som gäller blir det
              inte särskilt många kilo per dag som man kan plocka. Jag tror
              att många pensionärer i dag utnyttjar den möjligheten för att
              förbättra sin ekonomiska situation. Det borde kanske även ligga
              i Alliansens arbetslinje att förbättra den möjligheten.
            </seg>
            <seg n="54cd7ef6">
              Hur marknaden utvecklar sig kan jag inte förutspå, men min förhoppning
              är att de oseriösa bärplockarföretagen, som med falska förespeglingar
              utnyttjar arbetskraft från låglöneländer, tvingas följa de regler
              och lagar som finns på den svenska arbetsmarknaden. Det kan leda
              till att uppköpspriserna för inhemska bärplockare stiger, vilket
              i sin tur skulle leda till att volymen som man kan plocka utan
              att drabbas av skattskyldighet minskar. Därför anser vi att gränsen
              för skattefrihet bör höjas när det gäller plockning av bär och
              svamp.
            </seg>
            <seg n="ad9a860e">
              Fru talman! När det gäller det så kallade Öresundsavtalet, det
              skatteavtal som gäller mellan Sverige och Danmark för pendlare,
              hur inkomstbeskattningen sker och hur skatteutjämningssystemen
              fungerar, innebär dagens avtal uppenbarligen att de svenska kommunerna
              missgynnas.
            </seg>
            <seg n="cdeb81ab">
              Sverigedemokraterna har en egen motion och reservation när det
              gäller Öresundsavtalet, men i samband med justeringen i utskottet
              blev det en del ändringar. De rödgröna skrev ihop sig i en gemensam
              motion. Det betyder att Sverigedemokraterna hamnar i den i och
              för sig angenäma situationen att vi blir vågmästare i frågan.
              Nu är situationen som den är och jag ska därför förhålla mig till
              det. Jag kommer således inte att yrka bifall till vår egen reservation.
              Eftersom vi förespråkar lite mer verkstad i riksdagen kommer vi
              i stället att förhålla oss mer pragmatiska på denna punkt och
              stödja den rödgröna reservationen angående Öresundsavtalet då
              den inte skiljer sig någonting från vår reservation.
            </seg>
          </u>
          <note n="0143d6ca">
            Jag vill därmed yrka bifall till reservationerna 4, 8, 14 och
            15.
          </note>
          <note type="speaker" n="c58fb787">
            Anf. 19 EMMA WALLRUP (V):
          </note>
          <u who="unknown" xml:id="i-c671efe625fdbd4b-3" n="7027cdc9">
            <seg n="8dd6d996">
              Fru talman! Det har nämnts tidigare i debatten att vi står ut,
              att vår ideologi är speciell. Jag håller med om det, den är speciell.
              Vi står upp för de utsatta. Vi tycker att alla människor ska ha
              samma chans på riktigt. Vår ideologi handlar om frihet för alla,
              inte bara för dem som har pengar. Vi kan alla någon gång i livet
              hamna i en situation då vi inte har pengar. Om vi till exempel
              blir sjuka kommer det med den nuvarande regeringen att vara stor
              risk att vi hamnar i fattigdom, särskilt om vi får en riktigt
              allvarlig sjukdom och blir långtidssjuka. Det kan hända vem som
              helst. Vi värnar om att alla människor ska ha en chans, oavsett
              vilken resursbas man har.
            </seg>
            <seg n="7cff9417">
              Det är viktigt att eftersträva att alla med samma inkomst beskattas
              lika. Därför anser vi att en översyn av skattesystemet bör göras.
              Antingen man har lön, pension, arbetslöshetsersättning, sjuk-
              eller föräldraförsäkring ska man beskattas lika. Det är en rättvisefråga.
              Det är också viktigt att vi skattar efter bärkraft. Det är vår
              ideologi.
            </seg>
            <seg n="6ef0d76b">
              Sverige har varit världsledande inom en rad områden, alltifrån
              skolresultat och miljörankningar till hälsotal, under den tid
              vi byggde Sverige. Det skedde utifrån en välfärd där skattesystemet
              byggde upp ett jämlikt och starkt land. Klyftorna hölls små, vilket
              var en betydande del i att Sverige var så framträdande, att världen
              tittade på Sverige. Vi hade en roll i världen för att vi var ett
              jämlikt land.
            </seg>
            <seg n="5fb6a8c8">
              Nu kommer forskning som pekar på att jämlikhet är viktigt. Ökade
              inkomstklyftor ökar ohälsan hos befolkningen. Det är stressigt
              med en brant statusstege, och den uppkommer när inkomstskillnaderna
              i samhället är stora. Stora inkomstskillnader gör ett samhälle
              hårt. Det märks i dag på klimatet i Sverige att inkomstskillnaderna
              ökat. Många ungdomar mår dåligt. Mobbningen har ökat i skolorna.
              I dag blir man mobbad om man inte har märkeskläder när man går
              till skolan. Så var det inte när jag gick i skolan på 80-talet.
              Visserligen blev man kanske lite mer populär om man hade märkeskläder,
              men man blev inte mobbad. I dag blir många mobbade för att de
              inte har märkeskläder. Det tyder på, visar forskning, att inkomstskillnaderna
              ökar statusberoendet. Man blir alltså beroende av statusprylar
              för att kunna visa att man hänger med i ett samhälle med stora
              inkomstklyftor.
            </seg>
            <seg n="c4471158">
              Inkomstskillnaderna bidrar, på grund av den stress de framkallar,
              till en ökning av hjärt- och kärlsjukdomar, ökad fetma, ökad brottslighet
              och sämre skolresultat. Det visar statistik över skillnader mellan
              världens länder.
            </seg>
            <seg n="1c8b3065">
              Det är inte heller bra för miljön med stora inkomstskillnader
              eftersom vi konsumerar för att hänga med i det sociala sammanhanget.
              Såväl hög som låg behöver hela tiden konsumera för att visa att
              man är med. Det tär på vårt klimat. Det bidrar till stora klimatutsläpp
              och en överbelastning av hela vårt naturliga system.
            </seg>
            <seg n="2f03e7b0">
              Därför tycker vi att det är viktigt att man skattar efter bärkraft.
              Därför är det viktigt att vi fördelar resurserna och gemensamt,
              kollektivt, bygger samhället. Det är viktigt att vi tillsammans
              arbetar för ett samhälle där alla mår bra men där individen har
              stor frihet antingen man är fattig eller rik och där allas olikheter
              samtidigt respekteras.
            </seg>
            <seg n="8459d738">
              Jag vill också lyfta upp förmånsvärdet för vissa bilar. Dagens
              system för förmånsbeskattning av vissa bilar leder till att nya
              bilar blir tyngre, motorstarkare och bränsletörstigare än i många
              andra länder. Sverige har sedan tidigare en stor och tung bilpark.
              Många nya bilar köps av företag, och det är viktigt att förmånssystemet
              har en koppling till miljöpåverkan. Oljekommissionen, där stora
              företag såsom Volvo sitter med, har pekat på att en ändrad förmånsbeskattning
              är en viktig åtgärd för att få fram bränslesnålare fordon. Enligt
              Naturvårdsverket skulle koldioxidutsläppen minska med 4 procent
              om vi införde ett förmånssystem likt det som infördes i England
              2002. Det är påtagligt mycket. Uppskattningsvis är 25 procent
              av nybilsförsäljningen förmånsbilar. Här finns alltså mycket att
              göra, och det är synd att majoriteten inte stöder det.
            </seg>
            <seg n="4d9c74b6">
              Jag anser att vi även ska jobba med reseavdrag. Det är viktigt
              att vi genom reseavdrag gynnar färdmedel som släpper ut lite koldioxid
              och att vi inte fortsätter att gynna bilen i samma utsträckning
              som i dag. Det vore därför på sin plats att regeringen utformade
              ett förslag med fordonsneutrala reseavdrag för att gynna dem som
              reser kollektivt och cyklar.
            </seg>
            <seg n="58f4d2fa">
              Diskussionen om RUT-avdrag utomlands är intressant. RUT-avdraget
              används i första hand av höginkomsttagare och bidrar dessutom
              till att passivisera mannen mer än tidigare eftersom man inte
              delar på hushållsarbetet. I stället är det fortsatt kvinnan som
              har ansvaret men hon får lite avlastning.
            </seg>
            <seg n="797e2ed7">
              Skattereduktionen för hushållsnära tjänster är en del i den orättvisa
              politik som regeringen för, som tar skattepengar från behövande
              och ger bidrag till dem som redan har, till dem som är i arbetsför
              ålder och, relativt sett, har höga inkomster antingen de är unga
              eller gamla. När man är som mest arbetsför ska man alltså få bidrag.
            </seg>
            <seg n="3d90d76f">
              En begränsning av dagens system vad gäller avdrag för boende
              utomlands är ett viktigt steg i rätt riktning, bort från det orättvisa
              bidraget. I Tyskland och Frankrike har man lyckats hålla den regeln
              gentemot EU. Varför kan vi inte gå samman med Tyskland och Frankrike
              och visa att vi tillsammans med andra som vill förändra EU kan
              göra det? Det går att göra om man vill.
            </seg>
            <seg n="a3f9b497">
              Den svenska modellen bygger på att det finns jämbördiga parter
              på arbetsmarknaden. Det är viktigt att alla har råd att vara med
              i en a-kassa, och arbetslöshetsförsäkringen ska vara solidariskt
              finansierad.
            </seg>
            <seg n="eb1e2a74">
              För att fler ska välja att delta i det fackliga arbetet för att
              forma ett sunt och bra arbetsliv med en hög grad av demokrati
              och inflytande för arbetstagaren är det viktigt att samhället
              gynnar att man går med i facket. Det är gynnsamt för hela samhället
              med sunda arbetsplatser och att människor trivs och inte blir
              överbelastade med jobb. Det gäller särskilt i vår tid där allt
              handlar om effektivisering.
            </seg>
            <seg n="856dd717">
              Det är en tid där man till och med tar bort marginalerna i ambulanssjukvård
              och låter verksamhet gå på knäna för att kamma in vinst och storkovan.
              Då är det extra viktigt med ett starkt fack som kan stå emot besparingar,
              indragningar och effektiviseringar som allt oftare går till bristningsgränsen.
              Jag tror att vi alla har upplevt verksamheter runt omkring oss
              som haltar för att man har pressat dem till den yttersta marginalen.
            </seg>
            <seg n="98b24c48">
              Tyvärr har många i dag flytt facket och a-kassan då skattereduktionen
              togs bort. Det är viktigt att återinföra detta för arbetet med
              ett sunt arbetsliv och se till att så många som möjligt har råd
              med trygghetsförsäkring om de blir arbetslösa särskilt som arbetsmarknaden
              ser ut i dag. Jag yrkar därför bifall till reservation 11.
            </seg>
          </u>
          <note type="speaker" n="99e34572">
            Anf. 20 FREDRIK SCHULTE (M) replik:
          </note>
          <u who="fredrik_schulte_c537d0" xml:id="i-48318bfc78b7e7fd-3" n="81d2299b">
            <seg n="94dc24af">
              Fru talman! Eftersom Vänsterpartiet är emot EU är det inte så
              lönt att föra en diskussion om vilken juridisk bedömning som ni
              bygger slutsatsen på att det går alldeles utmärkt att ta bort
              möjligheten till RUT- och ROT-avdrag utomlands.
            </seg>
            <seg n="13a22ba5">
              Vänsterpartiet har rent historiskt och ofta i sina uttalanden
              inte visat sig vara särskilt intresserade av juridiken eller juridiska
              bedömningar över huvud taget. Jag tror därför att det är ganska
              lönlöst att föra en sådan diskussion med Emma Wallrup. Däremot
              har jag lite andra frågor.
            </seg>
            <seg n="0e01898e">
              Först och främst undrar jag: I ren solidaritet med spanjorerna,
              skulle du inte kunna tänka dig att acceptera avdraget om det nu
              skapar ett och annat jobb i Spanien? Är det så himla farligt?
            </seg>
            <seg n="5d7acd0d">
              Det är lite svårt att få en bild av var Vänsterpartiet egentligen
              står i dag i svensk politik. Jag lyssnade lite på er kongress.
              Det var väldigt tydliga ställningstaganden som man gjorde. Jobbskatteavdraget
              ska bort. RUT och ROT är bara någonting för överklassen och ska
              också bort. Ni vill införa extrema marginalskatter.
            </seg>
            <seg n="31849cbb">
              Lyssnar man på Emma Wallrup får man lite dubbla besked om vad
              det egentligen är som gäller. Det hettade till när hon talade
              om det förfärliga i RUT och ROT. Men läser man betänkandet kan
              man nästan tolka det som att ni nu har accepterat RUT och ROT
              i och med den skrivning som ni har gjort tillsammans med övriga
              i oppositionen.
            </seg>
            <seg n="ba8e9f3f">
              I reservationen vill ni också ha en parlamentarisk skatteöversyn.
              Du vill alltså i realiteten sätta dig och förhandla med Moderaterna
              om skattepolitiken. Det går inte riktigt ihop. Var står Vänsterpartiet?
              Är ni ett radikalt socialistiskt vänsterparti eller har ni blivit
              någonting annat?
            </seg>
          </u>
          <note type="speaker" n="ecea1505">
            Anf. 21 EMMA WALLRUP (V) replik:
          </note>
          <u who="unknown" xml:id="i-c671efe625fdbd4b-4" n="7027cdc9">
            <seg n="aaad3f42">
              Fru talman! Jag skulle jättegärna förhandla med Moderaterna i
              skattepolitiken. Jag skulle gärna vilja att Moderaterna lyssnade
              lite mer på oss och insåg att även för höginkomsttagare är ett
              jämlikt samhälle gynnsamt.
            </seg>
            <seg n="3c10249c">
              Också höginkomsttagare dör i hjärtinfarkt, har olika välfärdssjukdomar
              och stressymtom på grund av att vi lever i ett ojämlikt samhälle
              med hög kriminalitet och stora obalanser.
            </seg>
            <seg n="13d006d7">
              Jag skulle gärna ha en diskussion om de frågorna på djupet. Man
              kan ta till sig ny forskning som visar på att det är viktigt att
              vi fördelar resurserna bättre än vad vi gör nu när allting går
              åt fel håll.
            </seg>
            <seg n="57e55089">
              Vi är absolut inte ointresserade av juridik. Jag tror att vi
              många gånger ligger närmare forskningen än vad Moderaterna gör
              på grund av att de ekonomiska intressena står i vägen för Moderaternas
              syn. Det är en sorts blind fläck för Moderaterna där allting som
              inte handlar om ekonomi liksom inte finns.
            </seg>
            <seg n="b9153ac1">
              Vad gäller RUT-avdraget har vi gjort ett särskilt yttrande som
              finns med som du inte verkar ha läst. Där markerar vi tydligt
              att vi är helt emot RUT-avdraget. Det är en solidaritet med de
              rika, de som redan har, de som är i arbetsför ålder och tjänar
              som mest på toppen av livet. Det är ett bidrag till dem. Det behövs
              inte.
            </seg>
            <seg n="eeccfba1">
              Vi vill också vara rädda om våra skattepengar. Jag tror snarare
              att det är vi som vill vara det än ni. Skattepengarna ska gå dit
              de behövs.
            </seg>
          </u>
          <note type="speaker" n="1b1f15ac">
            Anf. 22 FREDRIK SCHULTE (M) replik:
          </note>
          <u who="fredrik_schulte_c537d0" xml:id="i-48318bfc78b7e7fd-4" n="81d2299b">
            <seg n="5fc6b55d">
              Fru talman! Med all respekt tycker jag att det nästan blir lite
              larvigt. Nu vill Vänsterpartiet sätta sig ned och förhandla med
              Moderaterna så att Moderaterna ska bli mer som Vänsterpartiet.
              Allvarligt talat: Det blir bara plakatpolitik av detta.
            </seg>
            <seg n="71f98613">
              Det är alldeles tydligt att Moderaterna och Vänsterpartiet är
              något av varandras motsatser i skattepolitiken. Det blir därför
              lite larvigt att tala om en gemensam parlamentarisk skatteutredning.
              Det tycker jag att Emma Wallrups anförande visar ganska tydligt.
            </seg>
            <seg n="2b22b854">
              Jag måste dock säga att jag välkomnar den nya inriktning som
              Vänsterpartiet står för, eller kanske bara Emma Wallrup, att man
              börjar referera till forskningen. Det är ingenting som Vänsterpartiet
              rent historiskt någonsin har gjort. Det gör jag gärna. Du hittar
              inte en enda seriös, välrenommerad nationalekonom som kan peka
              på annat än att det är marknadsekonomi och ekonomisk frihet som
              skapar välstånd.
            </seg>
            <seg n="ee9d0a4f">
              Titta ut i världen! Vilka länder är det som lyfter sig ur fattigdomen?
              Det är de länder som tillämpar marknadsekonomins principer och
              lösgör den inre kraften hos människor som har lyft sig ur fattigdomen.
              Jag tar gärna en diskussion om forskningen.
            </seg>
            <seg n="d80ae2fb">
              Den nya forskning som du själv talar om men inte refererar till
              antar jag handlar om en bok som publicerades för ett antal år
              sedan som försöker belägga att jämlikhet skapar bättre samhällen.
            </seg>
            <seg n="d3536984">
              Jag tycker att det är viktigt att vi håller ihop samhället och
              att klyftorna inte blir så stora att några ramlar ned i dem. Vi
              ska arbeta för att alla människor ska få ett jobb och ett anständigt
              liv.
            </seg>
            <seg n="1fbc3558">
              Jag ska ge dig en bok som heter Jämlikhetsbluffen och som Timbro
              har tagit fram. Den visar på hur den forskning som du talar om
              är ganska tendentiös och inte särskilt seriös.
            </seg>
            <seg n="69bf822f">
              Det är bra att vi får besked. Vänsterpartiet kommer att jobba
              mot ROT och RUT och för att jobbskatteavdraget ska avskaffas.
            </seg>
          </u>
          <note type="speaker" n="2af82ad1">
            Anf. 23 EMMA WALLRUP (V) replik:
          </note>
          <u who="unknown" xml:id="i-c671efe625fdbd4b-5" n="7027cdc9">
            <seg n="85924711">
              Fru talman! Marknadsekonomin har strandat de senaste åren. Det
              kan man lugnt säga. Det tror jag att ganska många är överens om.
              Det är finanskris och klimatkris. Det är två gigantiska kriser
              som vi har att ta itu med.
            </seg>
            <seg n="afe63624">
              Faktum är att Sverige har varit ett föredöme just på grund av
              att vi här har byggt välfärd och jämlikhet genom att ha en balans
              mellan företagande och välfärd. Det har fungerat så bra att människor
              har kommit till Sverige och tittat på hur vi har arbetat tidigare.
              Det har varit en förebild i världen.
            </seg>
            <seg n="0bc245ab">
              Det är ett väldigt gott exempel på hur man kan arbeta. Det är
              också det exempel som lyfts upp väldigt mycket i forskningen när
              man jämför olika länder.
            </seg>
            <seg n="61cbbba4">
              Tyvärr bidrar marknadsekonomin och den fria marknaden väldigt
              mycket till att girigheten får styra hela tiden. Kortsiktig girighet
              styr över livsviktiga saker som till exempel mattillgång. Man
              spekulerar till exempel i människors livsmedel inom marknadsekonomin.
            </seg>
            <seg n="d0669a06">
              Man låter utsläppen bara fortsätta. Man fortsätter att utvinna
              olja från Arktis. Man tänker gå över till tjärsand när oljan tar
              slut. Man tänker använda kolkraft i stor skala. Man vill bygga
              ut kärnkraft som har väldigt stora risker, inte minst om man ser
              på vad som hände i Fukushima.
            </seg>
            <seg n="e7a7f064">
              Allt detta är för att girigheten gör att man inte kan tänka långsiktigt
              och mer sparsamt. Resurshushållning, som ekonomi egentligen är,
              handlar om att hushålla med resurser och inte att slösa med resurser
              för att visa sin status för andra.
            </seg>
            <seg n="ba4f9ddc">
              Det handlar om att må bra på riktigt och göra det man mår bra
              av och som inte kräver onödiga resurser. Det handlar om att inte
              blåsa upp sig som en tupp som sedan spricker väldigt lätt.
            </seg>
          </u>
          <note type="speaker" n="8e773d64">
            Anf. 24 LARS GUSTAFSSON (KD):
          </note>
          <u who="lars_gustafsson_b4f09a" xml:id="i-7b458d5a45ce6f8d-0" n="ece9ef8a">
            <seg n="d2531463">
              Fru talman! När vi talar om inkomstskatt har det hittills varit
              mycket diskussion om inkomstbeskattning relativt staten. Men jag
              tror att jag vill flytta ned det hela till inkomstskattens viktigaste
              syfte, nämligen detta att den utgör 70 procent av kommunernas
              intäkter. Resten är avgifter och vissa statsbidrag.
            </seg>
            <seg n="321e7185">
              Det är därför självklart att det är viktigt med fler arbetstillfällen
              och fler arbetade timmar. Alliansregeringen gör också insatser
              för att försöka få fler arbetade timmar. Detta är även själva
              grunden för all kommunal verksamhet och för att upprätthålla de
              skyldigheter kommunerna har.
            </seg>
            <seg n="91e49b95">
              Varför tar jag nu upp detta? Anledningen är att man här kan se
              en liten utvärdering av hur politiken och ekonomin har lyckats
              över tid. Samtidigt måste man komma ihåg att detta är uppenbart
              viktigt, för inkomstskatten får tillsammans med andra pålagor
              konsekvenser och ger incitament för personer i arbetsför ålder.
              Om skatterna blir för höga minskar incitamentet. Oavsett vilken
              expert man hör efter med är det så.
            </seg>
            <seg n="51755560">
              Det finns ett antal exempel på att överbeskattning på olika områden
              har motverkat att arbetstillfällen har uppkommit eller att sådana
              sektorer har utvecklats. Sverige är unikt i världen sedan tidigare
              i och med att vi har syndromet med en så kallad midja i anställningsområdena.
              Vi har alltså många små ensamföretagare, få medelstora företag
              och några få väldigt stora. Så ser det ut med arbetstillfällena,
              och så har det varit också historiskt. Det har varit ett problem
              för Sverige att vi har för få mindre företag som växer och kan
              bli medelstora. Det är ett problem för Sverige jämfört med andra
              motsvarande länder.
            </seg>
            <seg n="b9cae2d6">
              Hur har det då gått för kommunsektorn? År 2008 var ett mycket
              bra år för svenska kommuner och svensk kommunsektor, herr talman.
              Man hade mycket stora överskott, som man inte har haft på länge,
              på grund av ökade skatteintäkter från inkomstskatt.
            </seg>
            <seg n="6ccedde6">
              Man kan också titta på en utvärdering av pensionerna. Hur såg
              det ut med dem? Pensionerna har en eftersläpning på tre år i uppräkning,
              kan jag berätta för den som inte är insatt i det. År 2009 höjdes
              inkomstpensionen mer än någon gång tidigare i det nya pensionssystemet.
              Det är också ett bevis på att vi hade stora intäkter och fler
              som jobbade. Sedan valet 2006 räknade man med att det var ungefär
              180 000. Siffrorna i sig är oviktiga, men det kan vara bra att
              göra en utvärdering.
            </seg>
            <seg n="ec721d0b">
              Vad har då alliansregeringen gjort på området? Jag vill säga
              att Kristdemokraterna har varit drivande i frågan. Vi har under
              dessa fem år gjort en historisk skattesänkning på pensionsinkomsterna
              med 12,8 miljarder. Man kan tycka att det är lite, men det har
              aldrig hänt förr. Jag tycker att det är rätt bra om vi nu kan
              gå vidare med ytterligare några miljarder.
            </seg>
            <seg n="ddeb7850">
              Det är i detta ljus man ska se saker och ting. Man ska också
              komma ihåg att ingen regering, oavsett färg, kan undgå världsomspännande
              finanskriser som genereras i USA eller var det nu kan vara någonstans.
              Detta påverkar också Sveriges möjligheter att tillverka och sälja
              produkter, varor och tjänster till andra länder. Det påverkar
              sysselsättningen; det kan vi aldrig komma ifrån.
            </seg>
            <seg n="ae3e5248">
              Genom att försöka använda sådan här retorik missar man själva
              poängen med hur en utvärdering ska göras. Vi kan se på ROT och
              RUT. Det ger i dag jag vet inte hur många tiotusentals arbetstillfällen.
              De är viktiga för Sveriges kommuners intäkter. De som berörs betalar
              i stort sett ingen statlig skatt, utan bara kommunalskatt. Det
              är alltså bra för Sveriges kommuner att vi har gjort så att fler
              kan jobba inom dessa sektorer.
            </seg>
            <seg n="55475e62">
              Utvärderingar är ofta svåra. Det är lätt att bli selektiv i slutsatserna
              när det gäller skatteeffekter eftersom verkligheten inte är allt
              annat lika. Det är inte någon statisk verklighet vi har. Därför
              måste alla utvärderingar ses över tid och rensas från andra faktorer
              om man nu vill ha ett realt utfall.
            </seg>
            <seg n="ad8d8fc2">
              Men en sak vet vi: Det är viktigt att få fler människor i arbete.
              Det är viktigt att vi löser upp de inlåsningseffekter som uppstår
              genom att människor onödigtvis finns inom sjukförsäkringssystemet
              och inom arbetslösheten. Man måste därmed, utöver detta, göra
              det lönsamt att arbeta. Då är det viktigt att vi får nya företag.
              Det är i dag många unga som startar företag jämfört med förr.
              Jag kan hänvisa till Halland, där man redan nu talar om att krisen
              kanske är över för deras del när det gäller arbetstillfällena.
              Det är glädjande.
            </seg>
            <seg n="b7c71347">
              Samtidigt tror jag att det är viktigt att man kommer ihåg att
              arbete är viktigt i sig självt, men det är också viktigt att människor
              får behålla en stor del av sin inkomst för att känna att de själva
              kan retirera och göra de val de vill. Det är bra för människan
              själv att kunna styra över detta. Man ska inte göras beroende
              av andra ersättningar.
            </seg>
            <seg n="7d616bdc">
              Det finns ett medieinslag från Malmö där man visar en familj.
              I denna familj måste den som börjar arbeta tjäna över 25 000 kronor
              i månaden innan det över huvud taget är lönt att gå till ett arbete
              på grund av de olika ersättningar och bidragseffekter som finns.
              Det kan inte vara alliansregeringens inställning, utan det ska
              löna sig att arbeta och att ta ett jobb. Jag tror att detta speglar
              ganska bra vad jag försöker säga här.
            </seg>
          </u>
          <note n="41c38aec">
            Jag yrkar givetvis bifall till utskottets förslag i betänkandet
            förutom den del som avser reservation nr 9, som handlar om ROT
            och RUT.
          </note>
          <note type="speaker" n="36394f6d">
            Anf. 25 LEIF JAKOBSSON (S):
          </note>
          <u who="leif_jakobsson_c7aa69" xml:id="i-2af0deb9b7c1df1b-0" n="5a81701b">
            <seg n="fb4c852d">
              Herr talman! Jag yrkar bifall till reservation 15. I motionsbehandlingen
              i dag har vi frågan om skatteavtalet med Danmark uppe till behandling.
              Sedan det tecknades har det alltmer framkommit att det är ogynnsamt
              för Sverige och Sveriges kommuner och landsting. Låt mig peka
              på de mest uppenbara bristerna.
            </seg>
            <seg n="93d6741b">
              Utgångspunkten för skatters legitimitet är att man betalar skatt
              till det ställe som man får sin välfärd ifrån. Då borde rimligen
              den allra största delen av en löntagares skatteinkomster hamna
              i den kommun och i det landsting där man bor. Det är där barnen
              går i skolan, och det är där man går på vårdcentralen. Men det
              praktiska utfallet av skatteavtalet med Danmark är att det i genomsnitt
              är endast 8 kronor på en hundralapp som går tillbaka till hemkommunen.
              Ekonomiskt är detta ett stort problem, men jag kommer tillbaka
              till denna del.
            </seg>
            <seg n="b5f88f4d">
              Det som framför allt oroar mig är den underliga känsla man får
              som skattebetalare när man vet att man betalar rejält med skatt
              man betalar de skatter man ska men att grannarna vet om att pengarna
              inte bidrar till den skola där ungarna går eller till den vårdcentral
              som man besöker. Många gränspendlare, inte minst i Öresundsregionen,
              uttrycker den oro de känner för att de ska betraktas som snyltare,
              som de själva säger, och för att deras barn ska hängas ut detta
              trots att de betalar skatt som de ska.
            </seg>
            <seg n="a01f426f">
              Det finns en stor förening som heter Föreningen Öresundsborgare.
              Den består inte av enbart borgare, men av medborgare i Öresundsregionen
              som är gränspendlare. Högst av allt på deras kravlista står: Låt
              oss få betala kommunalskatt där vi bor! Anledningen är just denna.
            </seg>
            <seg n="8bee81be">
              De viktigaste anledningen till att det inte fungerar är att de
              offentliganställdas inkomster inte regleras, att inkomster under
              150 000 inte regleras och att Danmark drar av 40 000 respektive
              80 000 kronor i ett slags grundavdrag som finns i det danska skattesystemet
              innan reglering sker. Det är alltså i huvudsak bara inkomster
              av privat tjänst över 230 000 som omfattas av skattejämkningen
              mellan länderna. Effekten av tillämpningen är att det till svenska
              kommuner betalas 8 kronor medan vi skickar 21 kronor åt det andra
              hållet. Ebberöds bank ligger nära till i jämförelse.
            </seg>
            <seg n="9a0bb0f5">
              De inkomster som trots allt kommer från Danmark går inte direkt
              till de kommuner som pendlarna bor i, utan de går in i det stora
              utjämningssystemet. Det är några miljarder som Sveriges kommuner
              och landsting går miste om varje år. Jag förstod på Fredrik Schulte
              tidigare att 70 miljoner är felräkningspengar i Alliansens skattepolitik.
              Men nu talar vi om några miljarder.
            </seg>
            <seg n="71d29989">
              Det är alltså inte bara pendlarkommunerna som drabbas. Alla Sveriges
              kommuner och landsting drabbas eftersom det kommer in för lite
              skatteintäkter. Pendlarkommunerna kompenseras till viss del inom
              ramen för skatteutjämningssystemet men på fel sätt och långt ifrån
              helt.
            </seg>
            <seg n="7bbf0279">
              De här bristerna har varit kända under många år, och i takt med
              att gränspendlingen har ökat har också det faktiska problemet
              ökat i kronor och ören.
            </seg>
            <seg n="126d1308">
              Jag har i flera års tid krävt att regeringen omförhandlar avtalet,
              och efterhand har allt fler organisationer och myndigheter ställt
              sig bakom det. Senast beslutade en över partigränserna helt enig
              skatteutjämningskommitté att uppmana regeringen att sätta i gång
              förhandlingarna. När Husmark Pehrsson var Nordenminister ansåg
              hon detsamma. Statsministern har också för några år sedan gett
              uttryck för att det måste omförhandlas; det gäller bara att hitta
              rätt tillfälle. Men sedan sade finansministern nej och åter nej.
              I en debatt här i kammaren steg Anders Borg på sitt vanliga vis
              åt sidan och hänvisade till departementet som inte såg några obalanser
              i avtalet. Det gick Riksrevisionen emot, och det visade sig naturligtvis
              att Anders Borg hade fel. I stället har resonemangen varit att
              nu ska vi analysera, och så analyserar man år ut och år in.
            </seg>
            <seg n="73e0c409">
              Men åren går, och det här avtalat gnager på viljan och kraften
              i Öresundsintegrationen. Det är det som oroar mig allra mest.
              Det här är ett hinder för den politiska och ekonomiska integration
              som skulle kunna innebära så mycket för hela Sveriges tillväxt.
              Vi behöver ta mycket större tag. Jag vet att många tycker att
              det som redan har hänt i Öresundsintegrationen är en framgångssaga.
              Ja, det som har hänt är bra, men det är långt ifrån tillräckligt.
            </seg>
            <seg n="b74aa82e">
              Det är två regioner. På ena sidan bor det 1 ½ miljoner och på
              den andra sidan 1,2 miljoner. I dag är det 20 000 personer som
              gränspendlar. Det är alldeles för lite. En del av det beror på
              den olust som enskilda människor känner. Om de ger sig in i detta
              och jobbar på andra sidan kommer de inte att kunna bidra till
              välfärden för sina barn och sina gamla föräldrar.
            </seg>
            <seg n="092c0d42">
              Av inte minst statsministerns kommentarer har jag förstått att
              regeringen går och väntar på någonting att byta med. Man kan förhandla
              med Danmark när de har något av intresse för oss. Men jag skulle
              vilja säga att när obalansen är så uppenbar och klar måste det
              ligga i båda parters intresse att rätta till felen. Jag tycker
              att det är ett bra tillfälle nu. Danmark har inte en ångande konjunktur.
              Den ökning av gränspendlingen som har varat några år har stannat
              av, och det är till och med så att det går åt andra hållet. Då
              är det väl ett alldeles perfekt tillfälle att rätta till de här
              felen i avtalet så att vi får ett sjyst avtal som gör att människor
              på båda sidor av sundet kan vara aktiva i integrationen utan att
              känna att de inte bidrar med sina skatter.
            </seg>
            <seg n="4ad2cea1">
              Vi ska rösta om det i dag. Jag har läst flera borgerliga motioner
              med samma krav, till exempel från Ulf Nilsson som är folkpartist
              från Lund. Jag ser verkligen fram mot den här voteringen med tillförsikt.
              Det här är en jättestor fråga framför allt i Skåne, men alla borde
              engagera sig eftersom alla Sveriges kommuner och landsting förlorar
              pengar på detta orättvisa avtal.
            </seg>
          </u>
          <note type="speaker" n="bb6a8815">
            Anf. 26 FREDRIK SCHULTE (M) replik:
          </note>
          <u who="fredrik_schulte_c537d0" xml:id="i-48318bfc78b7e7fd-5" n="81d2299b">
            <seg n="c1d93d82">
              Herr talman! Leif Jakobsson uppehöll sig mest vid Öresundsavtalet.
              Eftersom regeringen har tagit initiativ i frågan och utvärderat
              den, och vad jag har förstått är utvärderingen också klar, tycker
              jag att det är att slå in öppna dörrar att ägna så mycket tid
              åt den frågan.
            </seg>
            <seg n="c2d2d71d">
              Eftersom Leif Jakobsson är nyvald gruppledare för Socialdemokraterna
              i skatteutskottet tänkte jag ta tillfället i akt att ställa några
              frågor till honom gällande Socialdemokraternas politik i skattefrågor.
            </seg>
            <seg n="447f7b9b">
              Den första frågan rör Peter Persson. Vi har fått höra från Peter
              Persson att jobbskatteavdraget är djupt orättvist. Vi har fått
              höra att RUT och ROT bara handlar om att ge stöd till överklassen
              och att de därför borde tas bort. Jag skulle vilja höra från dig,
              Leif Jakobsson, som nyvald ordförande för Socialdemokraterna i
              skatteutskottet om detta är Socialdemokraternas ståndpunkt. Är
              det här den politik som är officiell? Eller är det bara ett förstamajliknande
              utfall från Peter Perssons här i talarstolen?
            </seg>
            <seg n="fbace4dc">
              Nästa fråga har jag ställt i utskottet och här i debatten men
              inte fått något bra svar på. Socialdemokraterna vill nu vara med
              och ta bort möjligheten att göra ROT- och RUT-avdrag utomlands.
              Vilken juridisk bedömning föranleder den slutsatsen att Lagrådet
              har fel i sin tidigare prövning? Vilken bedömning lutar ni er
              emot? Kan vi förvänta oss att Socialdemokraterna i fortsättningen
              kommer att sätta i system att överpröva Lagrådet?
            </seg>
            <seg n="07c2147c">
              Är ni för eller emot ROT, RUT och jobbskatteavdraget? Vilken
              juridisk bedömning lutar ni er emot? Kan vi räkna med att Socialdemokraterna,
              om olyckan skulle vara framme, kommer att fortsätta att överpröva
              Lagrådet?
            </seg>
          </u>
          <note type="speaker" n="cb6b50be">
            Anf. 27 LEIF JAKOBSSON (S) replik:
          </note>
          <u who="leif_jakobsson_c7aa69" xml:id="i-2af0deb9b7c1df1b-1" n="5a81701b">
            <seg n="5b6807ad">
              Herr talman! Jag ska gå in på det som jag själv pratade om senare.
              Först vill jag säga att Peter Persson är en alldeles utmärkt uttolkare
              av den socialdemokratiska politiken så som den är formulerad i
              kommittémotioner och reservationer.
            </seg>
            <seg n="4c11353f">
              När det gäller ROT och RUT blev jag lite förundrad under Fredrik
              Schultes anförande, och det är inte bara som jag tvistar till
              det. Vi har faktiskt en gemensam uppfattning i betänkandet. Det
              finns inte någon socialdemokratisk reservation, utan det är faktiskt
              ett gemensamt tillkännagivande till regeringen som jag trodde
              att också Fredrik Schulte stod bakom. Det handlar om att pröva
              frågan och se vad som har hänt under de här åren. Hur ser EU-rätten
              ut? Vad har hänt i de länder som har prövat detta? Det är vi fullständigt
              överens om i utskottet såsom jag läser betänkandet. Eller tänker
              Fredrik Schulte rösta emot? Det här är en väldigt underlig debatt.
            </seg>
            <seg n="07ffbe1c">
              När det gäller skatteavtalet med Danmark säger Fredrik Schulte
              att det är analyserat och att analysen är klar och undrar varför
              man då ska ligga på. Han lyssnade kanske på mig. För några år
              sedan fick jag svaret av finansministern att detta inte var något
              som man över huvud taget behövde titta på. Riksrevisionen fick
              gå in och titta på det och rätta finansministern. I en annan interpellationsdebatt
              fick jag svaret att man inte kan göra det eftersom Socialdemokraterna
              har bidragit till att det inte finns så många tjänstemän på Finansdepartementet.
              Det var den typen av argumentation. Gång på gång har Anders Borg
              visat att han inte har något intresse av att lösa detta. Då får
              faktiskt riksdagen träda in och säga att det är dags att omförhandla
              avtalet. Jag hoppas att vi kan fatta det beslutet i dag.
            </seg>
          </u>
          <note type="speaker" n="6feb8394">
            Anf. 28 FREDRIK SCHULTE (M) replik:
          </note>
          <u who="fredrik_schulte_c537d0" xml:id="i-48318bfc78b7e7fd-6" n="81d2299b">
            <seg n="8633e218">
              Herr talman! Det är den första betänkandedebatt som Leif Jakobsson
              deltar i för skatteutskottets räkning. Därför kan vi väl ha överseende
              med några missförstånd.
            </seg>
            <seg n="90301171">
              Så här är det: Vi i Alliansen har reserverat oss i frågan om
              att man inte ska få göra ROT- och RUT-avdrag utomlands. Det är
              det den här debatten delvis har handlat om. Det kommer vi att
              ha en votering om i kammaren. I framtiden kan det nog vara bra
              att försöka få klart för sig vad debatten verkligen handlar om
              och vilka konkreta förslag vi ställs inför, Leif Jakobsson. Jag
              och alla andra allianskolleger har yrkat bifall till detta. Så
              ligger det till.
            </seg>
            <seg n="f1f61202">
              Sedan måste jag säga att det är mycket intressanta besked vi
              får från Leif Jakobsson. Peter Persson har alltså uttolkat socialdemokratisk
              skattepolitik rätt. Jobbskatteavdraget är i grunden av ondo. Det
              är orättvist och fel, och det ska bort. Det ska bli mycket intressant
              att höra om Löfven kommer att ge samma besked i tv-debatter med
              Fredrik Reinfeldt. Jag tror inte det. Jag tror att den socialdemokratiska
              skattekommittén kommer att stå med byxorna nere när det är dags
              för konkreta besked.
            </seg>
            <seg n="f473631a">
              Är det så är det glädjande nyheter, för då har vi tydliga alternativ
              i svensk politik. Jag tror att vi kommer att få tydliga alternativ
              i svensk politik ändå, men då blir det ännu mer tydligt att det
              är en arbetslinje med sänkta skatter för dem som arbetar som står
              emot en bidragslinje. Det är en bidragslinje där man vill höja
              bidragen för dem som inte arbetar och höja skatterna för dem som
              arbetar och på så sätt dra tillbaka Sverige till den situation
              vi befann oss i tidigare, där 120 personer om dagen förtidspensionerades
              och där den arbetslösa höginkomsttagaren kunde få mer pengar i
              plånboken genom bidrag än de surt förvärvade pengar barnskötaren
              kunde få genom hårt arbete.
            </seg>
            <seg n="bd19b0e1">
              Det är tydligt att det är arbetslinjen som fortsatt står mot
              bidragslinjen i svensk politik.
            </seg>
          </u>
          <note type="speaker" n="7b6848f2">
            Anf. 29 LEIF JAKOBSSON (S) replik:
          </note>
          <u who="leif_jakobsson_c7aa69" xml:id="i-2af0deb9b7c1df1b-2" n="5a81701b">
            <seg n="2cd974a0">
              Herr talman! Då konstaterar jag att Fredrik Schulte uppfattar
              70 miljoner som en nödvändig kostnad för det här systemet. Han
              vill inte ens pröva frågan utan hänvisar till Lagrådet.
            </seg>
            <seg n="a2f2784d">
              Lagrådet ska vi verkligen lyssna på, men det är inte svårt att
              plocka fram väldigt många ärenden i den här kammaren där regeringen
              fullständigt ger den i Lagrådets synpunkter och lägger fram förslag.
              Det där är någonting man tar till i vissa fall och i vissa fall
              inte.
            </seg>
            <seg n="fd7b327b">
              Detta handlar om att titta över det här och se hur rättsläget
              ser ut. Alldeles klart är det så att det inte bara sticker i ögonen
              utan är otillständigt att använda svenska skattepengar för att
              subventionera hushållstjänster och annat utomlands. Är det så
              att den europeiska rätten är glasklar på det området får vi ta
              fajten om det. Vi måste stå upp för ett skattesystem som svenska
              folket tycker är legitimt, och det här tycker man alldeles uppenbart
              inte är legitimt.
            </seg>
            <seg n="4986bd30">
              Jag konstaterar att i frågan om skatteavtalet har jag inte fått
              några direkta argument eller replikinlägg. Jag konstaterar också
              att i Skatteutjämningskommittén var Fredrik Schultes parti helt
              överens och, höll jag nästan på att säga, pådrivande om att vi
              skulle kräva av Anders Borg att faktiskt kalla till de där förhandlingarna.
            </seg>
            <seg n="e289bbc0">
              Varför kan vi inte göra det gemensamt nu i dag? Vi vet ju att
              de här miljarderna som försvinner från Sveriges kommuner och landsting
              verkligen skulle behövas i vård, omsorg och skola, och i dag har
              vi chansen att göra någonting vettigt av det.
            </seg>
          </u>
          <note type="speaker" n="eea2d7c9">
            Anf. 30 JOHNNY MUNKHAMMAR (M):
          </note>
          <u who="unknown" xml:id="i-c671efe625fdbd4b-6" n="7027cdc9">
            <seg n="5954587a">
              Herr talman! Vi har en debatt här om inkomster och beskattning
              av inkomst. Den reser grundläggande frågor om vad pengar är. Vad
              får pengarna sitt värde av, och vems är pengarna egentligen? Från
              vänster i politiken får vi ofta höra att staten på något sätt
              sitter på en kassakista med pengar som staten har tryckt upp och
              bara kan sitta och fördela till människor lite till sjukvård och
              lite fickpengar till medborgarna.
            </seg>
            <seg n="8357d73a">
              Men så är det ju inte. Pengarna tillhör dem som har arbetat ihop
              dem.
            </seg>
            <seg n="a5c38b26">
              Låt oss ta oss till ett enkelt samhälle, ett samhälle där Peter
              Persson är fiskare, jag är möbelsnickare och Fredrik Schulte är
              bagare. Där finns inga pengar, så det är krångligt att byta dessa
              varor med varandra. Därför inför vi pengar, en sorts små svarta
              stenar som vi kan använda för att byta till oss saker med. Bröd
              från Fredrik kostar två stenar, en fisk från Peter Persson kostar
              fyra stenar och en stol från mig kostar tio stenar. Jättebra!
              Tack vare att vi har ett betalningsmedel som vi har erkänt värdet
              på kan vi nu byta de här varorna med varandra. Pengar underlättar
              handeln i ekonomin. Pengar underlättar det här bytet.
            </seg>
            <seg n="e561495c">
              Men vad hade hänt om Fredrik inte längre bakade bröd? Vad hade
              hänt om Peter Persson slutade fiska? Hade pengarna, de svarta
              stenarna, haft något värde då? Nej, de fick ju sitt värde av att
              vi bakade, fiskade och snickrade. Så fick pengarna ett värde.
            </seg>
            <seg n="26a9cdf4">
              Då kommer man till nästa fråga. Vi som arbetar har skapat pengarnas
              värde. Vems är då pengarna? När jag betalar Peter Persson för
              hans fisk är det hans pengar, för pengarna motsvarar ju det värde
              som han har arbetat ihop. Vad gör han med de pengarna? Lägger
              han dem på hög helt improduktivt? Självklart inte. Han är en skicklig
              affärsman och ser till att investera lite pengar i ett nytt nät
              så att han kan utöka sin produktion. Det är nämligen hans pengar.
              Han köper lite bröd av Fredrik Schulte och håller hans verksamhet
              i gång.
            </seg>
            <seg n="ae718cdb">
              Så fungerar pengarna i ekonomin. Så skapar vi ett värde. Så ser
              vi till att det är arbete som skapar våra egna pengar som vi håller
              fast vid.
            </seg>
            <seg n="0a90f16e">
              Sedan avstår vi en summa pengar för gemensamma angelägenheter.
              Vi ska se till att bygga vägar. Vi ska ha skola för alla. Vi ska
              ta hand om den som kanske inte kan arbeta för stunden. Självklart
              avstår vi pengar till det, men pengarna tillhör den som har jobbat
              ihop dem och som har skapat ett värde. Eller är det någon som
              tycker att om jag köper extra mycket fisk av Peter Persson så
              ska staten komma och ta den ökade intäkten från Peter så att han
              inte får någon ökad intäkt och kan investera? Är det någon som
              tycker att det är rättvist, och är det någon som tror att Peter
              Persson jobbar mer för det?
            </seg>
            <seg n="b8ced723">
              Det här för oss till samhället som det ser ut. Pengarna tillhör
              inte först staten. Pengarna tillhör den som har jobbat ihop dem,
              för det är där värdet har skapats.
            </seg>
            <seg n="cf0dc748">
              (Applåder)
            </seg>
          </u>
          <note type="speaker" n="a9745e47">
            Anf. 31 PETER PERSSON (S) replik:
          </note>
          <u who="peter_persson_cc6ba9" xml:id="i-1934e7494f0f15be-5" n="66ef902d">
            <seg n="c260a711">
              Herr talman! För det första är jag inte säker på att jag skulle
              ha mod att äta bröd bakat av Fredrik Schulte.
            </seg>
            <seg n="41611876">
              Det som beskrevs här, och det kanske gäller oss tre herrar, är
              vår särskilda oförenlighet att bilda ett samhälle. Jag tror att
              världen inte bara består av individer som ska konkurrera med varandra,
              utan att individer som har förmåga och insikt om att gå samman
              gör det för att åstadkomma sådant som är omöjligt att göra ensam.
            </seg>
            <seg n="7475380c">
              Det var så vi byggde ett välfärdssamhälle. Fiskaren och bagaren
              avstod tillsammans med andra som gjorde intäkter till en gemensam
              kassa, så när fiskarens båt förliste eller hans hustru fick sjukdomar
              kunde han få av det systemet.
            </seg>
            <seg n="062f57e9">
              I grund och botten använder Johnny Munkhammar anarkistiska värderingar
              på högerkanten i sin agitation. Skatt är stöld! Allt ska stanna
              i fiskarens nät och i bagarens bod. Det är bara jag själv som
              ska klara mig ur det trassliga nätet eller när bageriets ugn går
              sönder.
            </seg>
            <seg n="a856edec">
              I grunden är det en djupt primitiv samhällsuppfattning som Johnny
              Munkhammar pläderar. Men det förvånar mig inte. Det har runnit
              mycket vatten längs Gotland sedan han tog båten till Timbro.
            </seg>
          </u>
          <note type="speaker" n="fbdfadc4">
            Anf. 32 JOHNNY MUNKHAMMAR (M) replik:
          </note>
          <u who="unknown" xml:id="i-c671efe625fdbd4b-7" n="7027cdc9">
            <seg n="4d63fcfc">
              Herr talman! Får jag tolka detta som att Peter Persson inte anser
              att pengarna tillhör dem som faktiskt har arbetat ihop dem? Anser
              Peter Persson att det egentligen är politikernas, statens pengar?
              Vad skulle pengarna i så fall ha fått sitt värde av?
            </seg>
            <seg n="30ed4682">
              För mig är det uppenbart. Jag försvarar den enskilda människan
              och att den enskilda människan som jobbar, som gör en insats,
              som får en inkomst, är den som har rätt till dessa pengar, för
              det är den personen som har skapat ett värde.
            </seg>
            <seg n="34ea7acc">
              Delar inte Peter Persson den uppfattningen? Vad anser du att
              pengarna får sitt värde av? Och vems anser du att pengarna är?
            </seg>
            <seg n="78956c79">
              Jag skulle vilja ställa en fråga. Om du hade varit fiskare jag
              tillhör dem som är lite modiga så jag skulle gärna ta emot dina
              produkter och fått en intäkt som du investerar för att kunna producera
              mer, få högre intäkter, det vill säga en högre inkomst, ska du
              inte få det då? Ska vi ta den inkomsten från dig så att du inte
              kan investera, så att du inte kan konsumera mer, så att du inte
              kan utveckla din verksamhet? Tror du att det leder till ett samhälle
              där vi skapar välstånd? Tror du att det leder till ett samhälle
              där vi har pengar att ta hand om dem som inte kan ta hand om sig
              själva? Hur tror du att vi över huvud taget ska kunna skapa resurser
              för att människor som inte kan arbeta ska få hjälp om inte de
              som jobbar får jobba och skapa välstånd?
            </seg>
            <seg n="b935974c">
              Här kommer det igen: Det handlar om arbete eller bidrag. Ni tycker
              att man bara ska få bidrag, pengar för att inte göra någonting.
            </seg>
          </u>
          <note type="speaker" n="d933bf48">
            Anf. 33 PETER PERSSON (S) replik:
          </note>
          <u who="peter_persson_cc6ba9" xml:id="i-1934e7494f0f15be-6" n="66ef902d">
            <seg n="79333510">
              Herr talman! Verkligheten är mer komplicerad än du tror, Johnny
              Munkhammar. Allt kapital är naturligtvis resultatet av arbete
              som möter naturtillgångar av arbete.
            </seg>
            <seg n="ce007323">
              Arbetet är också exploaterat. Det ni vill i den maktbalans som
              finns, i förhandling mellan arbete och kapital, arbetsgivare och
              fackförening, är att driva en lönesänkarpolitik, att faktiskt
              ta ifrån människor det de rimligen och rätteligen ska ha av produktionsresultatet.
              Yttersta avsikten med att attackera arbetslöshetsförsäkringen,
              som människor har betalat in till, och införa jobbskatteavdragen
              är ju att åstadkomma lönesänkningar.
            </seg>
            <seg n="fa50bec2">
              Jag kan citera vad regeringens egen rådgivare Laura Hartman sade
              vid en presentation i Finanspolitiska rådet:
            </seg>
            <seg n="901ced63">
              Här ser vi ju den praktiska agitationen. Det är arbetsgivarnas
              företrädare, Johnny Munkhammar, som pläderar för sänkta skatter
              därför att det är ett verksamt instrument för att också åstadkomma
              lägre löner.
            </seg>
            <seg n="f8882f3a">
              Det åstadkommer någonting mer. Det åstadkommer en erodering av
              den bas som det svenska välfärdssamhället står på och försämringar
              av skolor, äldreboenden och andra nyttigheter. I nästa fas ska
              vi själva betala det vi behöver. Det är er strategi.
            </seg>
          </u>
          <note type="speaker" n="1df9754a">
            Anf. 34 JOHNNY MUNKHAMMAR (M) replik:
          </note>
          <u who="unknown" xml:id="i-c671efe625fdbd4b-8" n="7027cdc9">
            <seg n="6e821923">
              Herr talman! Svenska Dagbladet hade i helgen en sammanställning
              som visar att Sverige har liberaliserats mest av alla europeiska
              länder de senaste 20 åren. Vi har ökat vår ekonomiska frihet kraftigt.
              Vi har underlättat arbete, företagande, handel, investeringar,
              valfrihet och konkurrens, sådant som du inte tycker om, för du
              vill ha en centralstyrd, en statsstyrd ekonomi.
            </seg>
            <seg n="e571de08">
              Vi har liberaliserat, och vad har hänt? Du säger att lönerna
              skulle falla, Peter Persson. I snitt har reallönen ökat med 50
              procent under den tiden. Under den tid som ni styrde, den statsstyrda
              ekonomin på 1970- och 1980-talen, hade vi reallöner som stod stilla.
              I 20 år stod reallönerna stilla, eller de kanske ökade med 1 procent
              på 20 år. Under vår tid, när vi har ökat den ekonomiska friheten
              och liberaliserat mest, har reallönerna ökat med 50 procent. Då
              säger du att vi skulle vilja ha lägre löner. Självklart vill vi
              ha en produktivitetsökning så att vi får högre löner, så att människor
              har bra jobb.
            </seg>
            <seg n="32996529">
              Låt mig också komma tillbaka till det vi pratade om tidigare,
              löntagare. Jag försvarade alla dem som arbetar. Det är de som
              arbetar som har gjort sig förtjänta av sin inkomst och det är
              deras pengar.
            </seg>
            <seg n="124cc42e">
              Vi kan lägga till en aktör i det samhälle som jag beskrev, inte
              bara bagaren, fiskaren och snickaren utan också investeraren.
              Det finns någon som har pengar och som faktiskt är beredd att
              sätta sina pengar i den fiskebåt du har som fiskare så att den
              blir mer produktiv. Det är väl inget fel. En investering är också
              någonting som är bra.
            </seg>
            <seg n="7f486fd7">
              Vi ska investera. Vi ska arbeta. Vi ska ha nya företag. De sakerna
              bygger ett rikare samhälle, inte en statsstyrd ekonomi.
            </seg>
          </u>
          <note type="speaker" n="41ed20a2">
            Anf. 35 HENRIK VON SYDOW (M):
          </note>
          <u who="henrik_von_sydow_c24c61" xml:id="i-917f8c9153c36e01-0" n="a4323c3a">
            <seg n="5c56db73">
              Herr talman! Jag har ett par kommentarer med anledning av det
              som utskottets vice ordförande Leif Jakobsson, som jag verkligen
              vill hälsa välkommen till kammardebatter och utskottsarbete, nämnde
              i sitt inlägg. När vi pratar om Öresundsavtalet och när vi pratar
              om skatteavtalet mellan Danmark och Sverige vill jag hälsa honom
              välkommen in också i den matchen.
            </seg>
            <seg n="1caff89a">
              Det är nära nog så att oppositionen här slår in väl öppna dörrar.
              Får jag bara påminna utskottets ledamöter om att redan hösten
              2010 tog den svenska regeringen initiativ för att med den danska
              regeringen initiera en gemensam ekonomisk översyn av skatteavtalet.
              Det initiativet från den svenska regeringen togs emot väl av den
              danska regeringen och en gemensam ekonomisk översyn är redan inledd.
              Jag vill påpeka detta. Det är viktigt.
            </seg>
            <seg n="4d596b23">
              Ska man sedan rusa in i en omförhandling av detta avtal är det
              nämligen bra om vi har grunden mycket klar för oss. Grunden i
              detta, översynen, måste vara klar innan vi rusar in i en förhandling,
              om vi vill värna svenska skatteintäkter och om vi vill vara säkra
              på att göra en bra förhandling.
            </seg>
            <seg n="7921020f">
              Det här är inte någonting som är ensidigt, där Sverige kan ha
              synpunkter. Detta är ett avtal mellan de två parterna Sverige
              och Danmark. Jag vill upplysa utskottets ledamöter om att det
              krävs två för att dansa tango. Om vi inleder en omförhandling
              av detta ska vi göra det från en svensk styrkeposition. Men då
              måste vi göra saker och ting i rätt ordning.
            </seg>
            <seg n="d9f6b538">
              Jag vill återigen uppmärksamma ledamöterna på att redan hösten
              2010 tog den svenska regeringen initiativ och vände sig till det
              danska skatteministeriet. En gemensam översyn av detta är nu inledd.
              Att huvudlöst kasta sig in i uppfattningar om omförhandlingar
              innan vi vet grunden för det, vilket har varit återkommande, är
              varken seriöst eller ansvarsfullt. Det är tvärtom oseriöst och
              ansvarslöst. Jag vill påminna utskottets ledamöter och även kammaren
              om detta inför eftermiddagens votering.
            </seg>
          </u>
          <note n="48189099">
            Överläggningen var härmed avslutad.
          </note>
          <note n="a699f574">
            8 § Allmänna motioner om punktskatter
          </note>
          <note n="c8a68539">
            Föredrogs
          </note>
          <note type="speaker" n="e87f64e9">
            Anf. 36 HANS OLSSON (S):
          </note>
          <u who="hans_olsson_e726b9" xml:id="i-76a295c08a3de71d-0" n="7a156b3d">
            <seg n="5e07fafb">
              Herr talman! Jag måste väl erkänna att i de mörkaste av stunder
              man har kan man ibland fundera över vilken nytta det gör när man
              står i talarstolen och argumenterar, ibland på kvällarna. Ni vet
              hur det är. Men plötsligt insåg jag att det kanske ändå gör en
              viss nytta.
            </seg>
            <seg n="99c519b8">
              För ungefär tre veckor sedan, tror jag att det var, hade vi också
              en debatt här. Då skällde vi socialdemokrater på regeringen för
              att den inte fick fram någonting mot fusket inom skrotbranschen.
              De hade hållit på i fem år. Efter en vecka kom det ett förslag.
              Tydligen finns det de som lyssnar på det vi säger.
            </seg>
            <seg n="88f16d18">
              Förra året vid den här tiden hade vi också en debatt om punktskatterna.
              Då hade vi bland annat förslag från socialdemokratin om skatt
              på handelsgödsel. Nu visar det sig att Folkpartiet lyssnade rejält
              på den debatten och ångrar att det var med och tog bort skatten.
              Det är klart att det gör nytta.
            </seg>
            <seg n="699a8458">
              Nu tänker inte jag dra några höga växlar på att Folkpartiet har
              ändrat sig. Jag vet hur det är. Om man ska hålla ihop är det inte
              så konstigt att man får ge avkall på sina frågor. Men eftersom
              vad vi säger här verkar fungera tänkte jag argumentera utifrån
              en viktig sak i betänkandet, nämligen vägslitageavgifterna och
              reservation nr 11.
            </seg>
            <seg n="d5374574">
              Det är dags att ta ett samlat grepp för hållbara lastbilstransporter
              med sjysta villkor och ökad trafiksäkerhet. Jag tror att vägslitageavgifterna
              kan vara en del.
            </seg>
            <seg n="27e21018">
              Sedan 1990 har koldioxidutsläppen från tung trafik ökat med 45
              procent. Det är oacceptabelt när de sjunker i andra sektorer.
              Nu ska jag inte lägga mig i så mycket regeringens klimatmål och
              klimatpolitik, men jag vill ändå uppmärksamma er på att ett av
              målen för transporter i klimat- och energiöverenskommelsen som
              ni träffade 2009 är att Sveriges fordonsflotta bör vara oberoende
              av fossila bränslen år 2030. År 2010 kom 92 procent av energin
              till transporter från olja och naturgas.
            </seg>
            <seg n="6305d382">
              Ni har gjort ett gigantiskt åtagande. Nu är det 18 år kvar tills
              fordonsflottan ska vara helt oberoende av fossila bränslen. 18
              år går fort. Min grabb fyller 20 i år, och det var inte länge
              sedan han tyckte att pappa var det bästa som fanns. De 18 år ni
              har på er kommer att gå fort.
            </seg>
            <seg n="f6ccc25c">
              Jag tror att en vägslitageavgift är en hjälp på vägen. Om avgiften
              differentieras så att den blir dyrare för dem som släpper ut mycket,
              och de som kan köra lastbilar med andra bränslen än fossila får
              en billigare avgift, kan den vara ett sätt att skynda på omställningen
              av fordonsflottan och hjälpa er på traven med målen. Framför allt
              är det rättvist mot de svenska åkarna. De utländska lastbilarna
              får också vara med och betala. Här har vi ett problem i Sverige,
              som inte bara handlar om miljön för lastbilstransporter utan att
              det på vissa håll är lite grann som vilda västern. Där måste vi
              hjälpa till att få ordning. Det skulle vara bra att få in de utländska
              åkarna i systemet.
            </seg>
            <seg n="a336871c">
              62 procent av vägslitaget står de tunga transporterna för, och
              de står för enbart 25 procent av kostnaderna. Med hjälp av vägslitageavgiften,
              som väntas inbringa 45 miljarder årligen, kan man investera och
              förbättra i infrastrukturen. Det kan vara fråga om säkra uppställningsplatser.
              Det är ett bekymmer för åkarna som kommer till Sverige, och även
              svenska åkare, och behöver sova efter vägarna.
            </seg>
            <seg n="70d2b870">
              Sammantaget tror jag att skatten kommer att bidra till att främja
              lastbilstransporter från seriösa åkare, göra det mer besvärligt
              för oseriösa åkare, öka trafiksäkerheten, förbättra miljön och
              hjälpa åkerinäringen i konkurrens mot utländska åkare. Skatten
              är en bra väg mot en bättre ordning inom branschen. Den är inte
              allt, men den är ett viktigt steg. Vi måste ta tag i åkerinäringen.
            </seg>
            <seg n="91cc5802">
              Det är inte så att det land som inför skatterna sist kommer att
              vinna. De finns i Tyskland. Där har de funnits sedan 2005 och
              fungerar. De finns i Polen. Där infördes de mer nyligen. Jag har
              förstått fast jag har inte exakt vetenskapligt belägg att de kommer
              att införas i Nederländerna, Danmark och Frankrike. Så småningom
              kommer svensk åkerinäring inte att acceptera att få betala avgifter
              när de kör utanför Sverige och att utländska åkare tillåts köra
              gratis i Sverige och konkurrera ut näringen.
            </seg>
            <seg n="600afe0b">
              Herr talman! Jag yrkar bifall till reservation 11. Självklart
              står jag bakom alla andra av våra reservationer. Men ni vet hur
              det är när vi ska votera. Det är många tåg och flyg som väntar
              på oss. För tids vinnande väljer jag att yrka bifall till enbart
              reservation nr 11.
            </seg>
          </u>
          <note type="speaker" n="289e1cad">
            Anf. 37 MATS PERTOFT (MP):
          </note>
          <note n="da97b3b7">
            Herr talman! Jag yrkar bifall till reservationerna 5, 11 och
            16.
          </note>
          <u who="mats_pertoft_b36794" xml:id="i-274ae975b8b27b5f-0" n="7ddf2d09" prev="i-ce6b8443e6d56a7b-0">
            <seg n="41f23ac0">
              Låt mig anknyta till föregående talare. Det här handlar om att
              skapa rättvisa och likvärdiga förutsättningar för lastbilstrafiken
              i Sverige. Jag gillar ordet likvärdiga i transporthänseende. Det
              handlar om att skapa likvärdiga förutsättningar för svenska och
              utländska åkare, precis som den konservativa regeringen i Tyskland
              har skapat. Det handlar om att skapa incitament, att det ska löna
              sig att satsa på moderna maskiner, på moderna förnybara bränslen,
              och att skrota gamla stinkande lastbilar som släpper ut på tok
              för mycket avgaser.
            </seg>
            <seg n="97b019a0">
              Det handlar om att skapa hållbara transportsätt i hela landet
              dit inte järnvägen når. Transportsätten ska vara så moderna och
              rättvisa möjligt. Vi ska inte tillåta att åkare från andra länder
              åker gratis om de använder alltför gamla maskiner, kanske de som
              vi har utrangerat i vårt land. Det handlar om att bygga framtidens
              transportpolitik och transportstruktur i Sverige. Det intressanta
              är att flera länder, som vi hörde av föregående talare, inför
              sådana system. Det finns moderna fungerande gps-baserade system
              som till och med kan skilja på vägar och vägar, regioner och olika
              delar av landet. Här kan vi konstatera att alliansregeringen verkar
              tävla i divisionen sist-ut-i-Europa.
            </seg>
            <seg n="477c2848">
              Är det modernt? Knappast. Är det rättvist? Knappast. Är det hållbart?
              Inte alls. Det skapar sämre förutsättningar för svenska åkerier,
              sämre förutsättningar för konkurrensen, färre jobb i Sverige och
              fortsatta höga koldioxidutsläpp. Det är dålig miljöpolitik. Det
              blir underkänt på jobbsidan, infrastruktursidan och miljösidan.
            </seg>
            <seg n="7ccffbe8">
              Min fråga till Alliansen är enkel: Varför ställer ni upp på detta?
              Jag trodde att ni ändå försökte föra en modern politik. Ni vill
              i alla fall det.
            </seg>
            <seg n="7a9f8517">
              För oss i Miljöpartiet är det naturligtvis en viktig fråga, och
              har varit det länge.
            </seg>
            <seg n="dc7f697e">
              Om vi tittar på resultatet i Tyskland ser vi också att man har
              fått resurser som man kan använda för infrastrukturinvesteringar,
              som man kan använda för att lyfta upp landet infrastrukturmässigt.
              Och jag konstaterar när jag kollar de tyska åkeriernas hemsidor
              att de inte har några problem med systemet. De klagar inte. De
              deltar däremot konstruktivt i den fortsatta ökade miljöviktningen
              av det nya systemet och att det ska utvidgas ännu mer.
            </seg>
            <seg n="be9c8658">
              Då menar jag: Måste Sverige vara sist ut? Måste Sverige, som
              annars berömmer sig av att ha en stark miljöprofil, vara det land
              som sist fattar vad det handlar om? Jag tror inte att det måste
              vara så. Vi får se vid omröstningen i kammaren i dag om Sverige
              fortfarande måste vara sist ut, skapa färre jobb i svenska åkerier
              och skapa dåliga miljöincitament för investeringar i åkerierna.
              Men det är upp till partierna att visa var man står i denna fråga,
              för det är när vi röstar här i kammaren som vi avgör vilken bild
              vi vill skapa av våra partier.
            </seg>
            <seg n="7e656e62">
              Det är därför jag yrkar bifall till reservation nr 5, efter att
              vi i Miljöpartiet har motionerat om att återinföra skatten på
              konstgödsel.
            </seg>
            <seg n="8482d549">
              Det blir intressant att se hur Folkpartiet kommer att rösta.
              Bara en vecka innan vi fattade beslut i utskottet hade Folkpartiets
              partiledning en mycket intressant DN Debatt-artikel där man sade
              att man ville lyfta upp miljöprofilen. Man skrev att alliansregeringen
              hade gjort fel, att Alliansen hade fattat fel beslut genom att
              avskaffa skatten på konstgödsel, som innehåller kadmium.
            </seg>
            <seg n="e1af21d9">
              Ja, jag tyckte att Folkpartiet hade förstått någonting. Det var
              klokt att man skrev att Alliansen hade fattat fel beslut. Det
              var fel beslut att avskaffa skatten på konstgödsel.
            </seg>
            <seg n="8f78ecf4">
              Men bara en vecka efter att man skrev debattartikeln vägrade
              Folkpartiet att rösta för denna motion i skatteutskottet. Ett
              löfte att profilera sig miljömässigt höll alltså en vecka. Jag
              tycker att det är allvarligt när väljarna inte respekteras, när
              väljarna får ett budskap och det efter en vecka inte gäller längre.
              Det är problematiskt. Det är problematiskt inte bara för Folkpartiet
              utan för hela alliansregeringen.
            </seg>
            <seg n="651593c4">
              Det här är en viktig fråga som jag tycker att Folkpartiet borde
              fundera närmare över. Står man för den politik man har haft när
              man säger att Alliansen har fattat fel beslut? Eller har man inordnat
              sig i ledet? Jan Björklund brukar annars vara väldigt duktig på
              att sticka ut, men han kanske ordnar in sig i ledet till slut
              ändå för att inte väcka alltför mycket uppmärksamhet.
            </seg>
            <seg n="b5726764">
              En tredje sak jag skulle vilja lyfta fram i mitt anförande är
              frågan om etanolens skattebefrielse och låginblandningen som också
              tas upp i flera motioner.
            </seg>
            <seg n="7077a848">
              Det är bedrövligt för näringen, för industrin och för tillverkarna
              att vi inte vet vad som gäller efter 2013. Ryktena säger att departementen
              inte är ense och att man därför inte kan komma fram med något
              besked.
            </seg>
            <seg n="bbd54cfd">
              Alliansen sjunger näringslivets lov. Och det är rätt näringslivet
              är otroligt viktigt för Sveriges välmående och utveckling. Men
              om det är någonting näringslivet behöver är det stabila regler
              med lång framförhållning så att man vet vad som gäller, vilka
              investeringar man kan göra, vilka investeringar man måste avveckla
              och vilka som kommer att bli olönsamma. Därför behövs det långtgående
              framförhållning i sådana beslut.
            </seg>
            <seg n="c641684a">
              Att alliansregeringen nu inte kan lämna besked om etanolens och
              andra biobränslens skattebefrielse framöver efter 2013 är ett
              ynkedomsbevis. Det innebär att man lägger en död hand på investeringarna.
              Jag skulle önska att vi i dag här i kammardebatten får ett besked
              från Alliansen: Var står man i denna fråga? Kan näringslivet räkna
              med fortsatt skattebefrielse efter 2013?
            </seg>
            <seg n="1c92fdf1">
              Sedan vill jag nämna, som jag sade inledningsvis, att jag yrkar
              bifall även till Vänsterpartiets reservation med anledning av
              Miljöpartiets motion om att utreda en skatt på animaliska livsmedel.
            </seg>
            <seg n="36433f60">
              Miljöpartiet står naturligtvis bakom alla sina reservationer,
              men för tids vinnande håller jag mig till tre reservationer.
            </seg>
          </u>
          <note type="speaker" n="d60ea643">
            Anf. 38 THORALF ALFSSON (SD):
          </note>
          <u who="thoralf_alfsson_4f6382" xml:id="i-3894e447d26dc3e9-1" n="25d36722">
            <seg n="434a7ec2">
              Herr talman! Det är nu dags för nästa betänkande, och det gäller
              motioner om punktskatter punktskatter som kan betecknas på gott
              och ont. Eller man skulle lika gärna kunna kalla det straffskatter,
              för det är väl egentligen det som det handlar om, att vi ska försöka
              styra bruket av vissa produkter eller beteenden i samhället. Det
              handlar om straffskatter på drivmedel, straffskatter på fordonstrafik,
              straffskatter på alkohol och tobak, för att ta några exempel ur
              motionsskörden som behandlas i betänkandet.
            </seg>
            <seg n="80011345">
              Ibland måste man dock stilla sig lite och fundera över vilka
              konsekvenser det får i samhället i olika avseenden.
            </seg>
            <seg n="53a052a3">
              Enligt LRF produceras bara ca 50 procent av vår livsmedelsförsörjning
              i dag i Sverige. Den andra halvan importeras således. En av förklaringarna
              till detta är det svenska kostnadsläget för lantbrukarna. Drivmedelskostnaderna
              är en viktig komponent i denna ekvation där straffskatterna eller
              punktskatterna påverkar lantbrukarna negativt.
            </seg>
            <seg n="d0eac3db">
              En annan näring som lider av det höga kostnadsläget i Sverige
              är skogsföretagen. Det gröna guldet i våra skogar är väldigt viktigt
              för vår stora basnäring inom skogsindustrin och förädlingen av
              träråvaror men också för massa- och pappersindustrin. Det är då
              väldigt viktigt att skogsråvaran når fram till industrierna till
              en rimlig och konkurrenskraftig kostnad.
            </seg>
            <seg n="e3082c3a">
              Regeringen har beslutat att fram till 2015 minska återbetalningen
              av koldioxidskatten för jord- och skogsbruksmaskiner från 2:10
              kronor per liter till 90 öre per liter. Regeringen har även beslutat
              att generellt höja energiskatten på dieselolja med 20 öre per
              liter.
            </seg>
            <seg n="4cd3024b">
              Dessa kostnadspåslag kommer på en femårsperiod att kosta mer
              än en halv miljard kronor per år för jord- och skogsbrukssektorn.
              Med tanke på jordbrukets lönsamhetsproblem är detta ett problematiskt
              beslut som riskerar att ytterligare driva jordbruket ut från Sverige.
              Därför vill vi inte minska återbetalningen av koldioxidskatten
              för jord- och skogsbruksmaskiner, för att på så vis förbättra
              den svenska konkurrensnivån inom dessa näringar.
            </seg>
            <seg n="373417fc">
              Herr talman! En annan punktskatt som kan ifrågasättas är den
              på snus, eller rättare sagt nivån på punktskatten. Jag vill då
              säga att jag inte är vare sig snusare eller rökare, så jag pratar
              inte i egen sak här. Denna punktskatt har höjts rejält under de
              senaste åren. Sedan 2006 har skatten på snus ökat med 210 procent.
            </seg>
            <seg n="335331c0">
              Enligt Tullverket har detta nu inneburit att smugglingen av snus
              ökat rejält. Det handlar inte längre om att snusare plockar med
              sig extra dosor på resan utan om organiserad smuggling. Enligt
              ett inslag i SVT den 27 februari har smugglingen av snus ökat
              800 gånger sedan 2007. Samtidigt innebär det skatteförluster för
              samhället på 300 miljoner kronor.
            </seg>
            <seg n="701070d5">
              En annan aspekt när det gäller snuset som också borde betänkas
              är vilken nyttofunktion som snuset har.
            </seg>
            <seg n="b99bd913">
              Jag tror att det är allmänt vedertaget att snus inte är lika
              farligt som rökning. Det finns flera undersökningar som påvisar
              att snus inte är lika farligt, även om det absolut inte är ofarligt.
              Det positiva med snus är att det är ett alternativ för många som
              vill sluta röka. Det finns nikotintuggummin, plåster och så vidare,
              men det absolut vanligaste sättet att sluta röka, att sluta använda
              cigaretter, är faktiskt att gå över till snus.
            </seg>
            <seg n="71379fbd">
              Det är också den metod som har den bästa verkningsgraden. Bland
              män är det nästan hälften av dem som försöker sluta röka som går
              över till snus, och av dem som försöker är det 70 procent som
              lyckas sluta röka. Det får givetvis effekter för samhällets kostnader.
            </seg>
            <seg n="96a835ef">
              Som jämförelse kan nämnas att bara 16 procent försöker med nikotintuggummi
              som ett substitut, och av dessa är det bara 40 procent som klarar
              av att sluta med cigaretter. När det gäller nikotinplåster är
              resultaten sämre.
            </seg>
            <seg n="e68aa209">
              Snus kan med andra ord vara en bra ersättning för cigaretter.
              Därför vill vi också se till att det finns ett ekonomiskt incitament
              för att gå över till snus, genom att straffskatten på snus alltid
              hålls på en förhållandevis lägre nivå än för cigaretter.
            </seg>
            <seg n="cd8ad2df">
              Herr talman! När det gäller kilometerskatt för lastbilstrafik
              har vi ett särskilt yttrande i betänkandet. Kilometerskatt för
              lastbilstrafik kan införas av flera olika bevekelsegrunder. Socialdemokraterna
              och framför allt Miljöpartiet har sina argument för kilometerskatten.
            </seg>
            <seg n="fdb2cb4f">
              Det handlar mycket om att flytta över lastbilstransporter till
              järnväg. Det låter bra, men hur fungerar det i praktiken? Jag
              kommer från södra Sverige, Kalmar. Jag vill påstå att sydöstra
              Sverige är närmast en vit fläck när det gäller järnvägstrafik,
              speciellt beträffande godstransporter på järnväg. Vi saknar vad
              jag skulle kalla en sydostkustbana som går längs kusten från Blekinge
              längs hela Smålandskusten och ansluter till stamnätet i Linköping
              eller Norrköping.
            </seg>
            <seg n="0e66d50f">
              Sverigedemokraterna har delvis andra argument när det gäller
              kilometerskatten. Att den tunga trafiken betalar efter hur lång
              sträcka man kör på de svenska vägarna är väl en ganska logisk
              slutsats. Det finns en rad exempel på detta i olika former ute
              i Europa, och jag tror att det så småningom kommer att bli verklighet
              även i Sverige.
            </seg>
            <seg n="d17e3314">
              Med dagens gps-teknik är det dessutom fullt möjligt att göra
              än mer övervakning och kontroll av transporter, hålla ordning
              på farligt gods och så vidare. Problemet med att införa den typen
              av övervakning handlar snarare om integritet, som kan bli en komplikation
              i det hela.
            </seg>
            <seg n="a87e6a9a">
              En kilometerskatt kan också differentieras, så att den har en
              koppling till vilken miljöklass det är på bilen, där en väldigt
              bra miljöklass ger lägre skatt och vice versa.
            </seg>
            <seg n="d24e4554">
              En kilometerskatt kan dessutom vara ett instrument för att komma
              till rätta med den osunda konkurrensen i fråga om lastbilstransporter
              genom Sverige. Våra lagliga medel för att komma åt detta problem
              är alldeles för tandlösa, och lagstiftaren tycks ha väldigt svårt
              att förändra detta i dag, trots att man inom branschen efterfrågar
              det. Det får till följd att till exempel polismyndigheten som
              ska övervaka detta har prioriterat ned verksamheten, då antalet
              fällda är ganska litet.
            </seg>
            <seg n="bb94660b">
              Att den osunda konkurrensen hotar att slå ut stora delar av den
              svenska transportnäringen hör man ganska ofta från svenska åkare,
              då utländska åkare kör under helt andra förutsättningar och dessutom
              inte följer svenska regler och lagar. Det leder till en osund
              konkurrens. Jag förstår deras oro för jobben och arbetstillfällena
              inom branschen.
            </seg>
            <seg n="f6566935">
              Vi tror att en rätt utformad kilometerskatt mycket väl skulle
              kunna leda till att branschen fick mer rättvisa förutsättningar.
              Det kan även leda till att cabotageregler följs, om man använder
              sig av ett liknande system som det tyska MAUT-systemet för kilometerskatt
              som bygger på gps-teknik.
            </seg>
            <seg n="868aae8f">
              När det gäller kilometerskatt återkommer vi i höst med en egen
              motion som tar upp de problem som vi ser och de grunder som vi
              skulle vilja ta med i en sådan kilometerskatt. Därför nöjer vi
              oss nu med att vi har vårt eget särskilda yttrande vad gäller
              kilometerskatt.
            </seg>
            <seg n="d2a6781f">
              Till sist vill jag även ge mitt stöd till ett förslag som knappast
              kan komma att kosta statskassan så mycket. Det gäller veteranbilshobbyn.
              Fordon som är 30 år eller äldre och inte används i yrkesmässig
              trafik är i dag befriade från fordonsskatt. För att göra det lite
              mer enhetligt vill vi att även husvagnar omfattas av befrielse
              från fordonsskatt.
            </seg>
            <seg n="d23d3fee">
              Därmed, herr talman, vill jag yrka bifall till våra reservationer
              4, 10 och 14.
            </seg>
          </u>
          <note type="speaker" n="485dc83a">
            Anf. 39 EMMA WALLRUP (V):
          </note>
          <u who="unknown" xml:id="i-c671efe625fdbd4b-9" n="7027cdc9">
            <seg n="2c554047">
              Herr talman! Det är viktigt att vi har en stadig koldioxidskatt
              där industrin vet vad som kommer att komma och som också har en
              inriktning mot att vi ska fasa ut de fossila bränslena inte att
              de ska vara kvar. Det gäller att skynda på den utvecklingen, och
              då gäller det att vara tydlig med hur koldioxidskatten ska höjas.
            </seg>
            <seg n="68ea115d">
              Vänsterpartiet föreslår en omfattande satsning på kollektivtrafik
              och järnväg för att kompensera höjda bensinpriser. Vi vill satsa
              1 000 miljoner kronor per år för att gynna kollektivtrafiken.
              Vi vill också stödja efterkonverteringen av bilar genom en efterkonverteringspremie
              för byte till etanol, biogas eller el.
            </seg>
            <seg n="57731905">
              Det är också viktigt att biobränsle produceras på ett sätt så
              att den biologiska mångfalden inte hotas. Tyvärr motverkar regeringen
              ett arbete i EU kring denna fråga. EU håller på att ta fram kriterier
              för fasta biobränslen för att säkra biologisk mångfald och ekosystemtjänster.
              Det har den svenska regeringen motsatt sig. I ett brev till energikommissionären
              uppmanar man kommissionen att i stället fokusera sina insatser
              på implementering av skogsrelaterad lagstiftning. Det gör man
              alltså i stället för att arbeta för att garantera att den biologiska
              mångfalden inte hotas. Det tycker jag är mycket allvarligt.
            </seg>
            <seg n="de58e8cf">
              Vänsterpartiet vill stödja en inriktning mot en bensinskatt som
              gynnar en omställning och gynnar de alternativa bränslena. Men
              vi vill samtidigt underlätta i glesbygd, där man har svårt att
              klara sig och där kollektivtrafiken inte är utbyggd.
            </seg>
            <seg n="5fca74a4">
              Jag vill också lyfta fram skatten på handelsgödsel. Skatten på
              handelsgödsel behövs för att styra om jordbruket till att bli
              hållbart. Pengarna ska gå tillbaka i miljöstöd till lantbrukaren.
              Eftersom handelsgödsel bidrar till en avgång av lustgas, som är
              300 gånger starkare än koldioxid, är det viktigt att man agerar
              även på det här området. Det är ytterligare en viktig klimatåtgärd
              som regeringen har tagit bort.
            </seg>
            <seg n="3874f873">
              Vi har tappat plats på den internationella klimatrankningen.
              Vi låg på åttonde och nionde plats tidigare. I dag ligger vi på
              plats 34. Det är mycket anmärkningsvärt. Men det är inte så konstigt
              när så många viktiga åtgärder har tagits bort. Det är dags att
              ta krafttag och vända utvecklingen.
            </seg>
            <seg n="afae80b5">
              Just nu pågår i allt högre takt utsläpp av metan från tundran
              i Sibirien. Det går fortare än vad forskarna hade trott. Jag frågade
              Carl Bildt om man tänker agera inom Barentssamarbetet mot den
              allt högre takten av metanavgång. Han svarade mig att det enda
              vi kan göra i dag är att minska de fossila utsläppen. Det handlar
              om en förstärkningsmekanism som är mycket allvarlig om den fortsätter.
            </seg>
            <seg n="089978ae">
              Varför går inte Sverige med sin stora potential före ordentligt
              och tar fram funktionella åtgärder som faktiskt har effekt? Man
              har till exempel tagit bort klimatinvesteringsprogrammet, som
              var mycket effektivt. Det är dags att vakna upp och ta rejäla
              tag för att ställa om samhället på allvar. Det handlar om vår
              framtid. Det handlar om oss alla.
            </seg>
            <seg n="75eae5ce">
              Jag vill också lyfta fram fordonsskatten. Eftersom tranportkostnaderna
              utgör ett par procent av varuvärdet finns det i dag små incitament
              för att ställa om till ett mer ekologiskt hållbart tranportsätt.
              Det behövs massiva satsningar på järnväg för att gynna en omställning.
              Det är viktigt att miljöbilsdefinitionen är enhetlig och utgår
              från bilens faktiska miljöbelastning.
            </seg>
            <seg n="3a3c0667">
              Det förslag som nu är framlagt definierar miljöbilar utifrån
              storleksklass. Det är mycket olyckligt då det kommer att öka utsläppen
              från de stora, bränsletörstande bilarna som då kommer att klassas
              som miljöbilar. Vad håller man på med egentligen?
            </seg>
            <seg n="28230745">
              Jag vill också ta upp kilometerskatten. Det är viktigt att också
              Sverige, precis som många andra länder i EU har gjort, inför en
              kilometerskatt. Det kommer åt de tunga lastbilstransporterna och
              styr över dem på järnväg om vi bygger ut järnvägen, vill säga.
              Skatten ska dock vara differentierad beroende på om det finns
              alternativa transportmedel eller inte. Skatten bör vara lägre
              där det inte finns alternativa transportmedel.
            </seg>
            <seg n="ecc3e281">
              Trängselskatten är också en viktig sak att arbeta med. Det man
              har upptäckt inom trafikforskningen är att mer vägar ger mer trafik.
              Precis som ett blodomlopp kommer det att fyllas med bilar så fort
              en ny väg byggs. På grund av detta faktum behövs trängselskatterna.
              De rödgröna vill att det ska vara möjligt att införa trängselskatt
              för alla kommuner som vill. Helst skulle den också gå tillbaka
              till kollektivtrafiken för att vi ska få den samhällsomställning
              vi behöver i den takt vi behöver. Men det är upp till kommunerna
              att välja det, även enligt vårt förslag.
            </seg>
            <seg n="1fb98dfd">
              Vi vill också se en skatt på animaliska livsmedel. Den stora
              utsläppsökningen i dag kommer från transportsektorn, där utsläppen
              bara ökar och ökar. Samtidigt kommer de ökande utsläppen också
              från en ökad köttkonsumtion.
            </seg>
            <seg n="23ccb3fc">
              Sedan vi gick med i EU har köttkonsumtionen ökat drastiskt. På
              grund av metanutsläpp från kor och på grund av sojaproduktionen
              på tidigare regnskogsmark motsvarar utsläppen från köttproduktionen
              hela transportsektorn. Därför tycker vi att en punktskatt på animaliska
              livsmedel bör utredas.
            </seg>
            <seg n="8c3df322">
              Avfallsförbränningsskatten som tidigare fanns var också ett styrmedel
              för att ställa om till ett hållbart samhälle. När den togs bort
              försämrades de ekonomiska incitamenten för investeringar i separering,
              insamling och rötning av den organiska delen av hushållsavfallet.
              Avfallsförbränningsskatten bör återinföras och förbättras. Förbränningsskatten
              har en potential för ökad materialåtervinning och minskad klimatbelastning
              och bör utvecklas. Det är då betydelsefullt att skatten inte vältras
              över direkt på medborgarna utan att medborgarna har möjlighet
              att påverka kostnaden för avfallshanteringen.
            </seg>
            <seg n="710afefb">
              Skatten var en signal att vi ska återvinna mer. Det finns en
              rapport som Återvinningsindustrierna har presenterat, Återvunnen
              råvara en god affär för klimatet , som visar just klimatnyttan
              med en ökad materialåtervinning upp till 10 kilo minskade koldioxidutsläpp
              per kilo återvunnen vara.
            </seg>
            <seg n="7518102f">
              Redan med dagens återvinningsnivåer när det gäller aluminium,
              glas, papper, plast och stål undviks utsläpp på omkring 6,2 miljoner
              ton koldioxid. En ökad återvinning skulle innebära minskade koldioxidutsläpp
              med 685 000 ton. Det motsvarar omkring en fjärdedel av det svenska
              klimatmålet.
            </seg>
            <seg n="ea2573a8">
              Det finns en rad förslag i det betänkande vi nu har framför oss
              som skulle gynna klimatet, och ni har sagt nej till alla dem.
              Det oroar mig att man inte tar klimatfrågan på större allvar.
              Det handlar om vår framtid. Vi har kort tid på oss. Aktuella forskare
              säger att vi har tio år på oss att vända utvecklingen. Det är
              kort tid.
            </seg>
            <seg n="6240f15c">
              Det är en stor färja vi måste styra om. Den går åt fel håll.
              Vi måste göra något effektivt.
            </seg>
          </u>
          <note n="f93a86ea">
            Jag yrkar bifall till reservation 17.
          </note>
          <note type="speaker" n="4f90040f">
            Anf. 40 LENA ASPLUND (M):
          </note>
          <u who="lena_asplund_c18048" xml:id="i-50486a029fad7ff2-0" n="93d51e34">
            <seg n="943388f0">
              Herr talman! Jag vill börja med att yrka bifall till utskottets
              förslag i betänkandet SkU16.
            </seg>
            <seg n="b7e4cc91">
              Hans nu lyssnar han talade om skrotbranschen. Nu lägger ju inte
              regeringen fram ett förslag på en vecka. Det var nog berett innan
              vi hade debatten här. Vi är väl rätt överens om frågan. Du kanske
              inte ska ta åt dig hela äran i alla fall. Vi kanske ska dela på
              den.
            </seg>
            <seg n="8468ecc3">
              Det här är ett motionsbetänkande som behandlar ett fyrtiotal
              motioner. Det finns som vanligt en hel hög motioner från oppositionen
              om att höja skatter och öka kostnader för både hushåll och företag.
              Jag tänkte koncentrera mig på två olika saker, nämligen skatten
              på drivmedel och kilometerskatt för tunga lastbilar.
            </seg>
            <seg n="9cf3d31d">
              Herr talman! Nu har bensinpriset stigit ytterligare och slagit
              rekord. Det är snart uppe i 16 kronor litern. Blyfri 98-oktanig
              bensin kostar faktiskt över 16 kronor på vissa mackar.
            </seg>
            <seg n="854c8a47">
              För ett par år sedan var det ett lägre pris som både Vänstern
              och Miljöpartiet tyckte var rimligt. Nu är den nivån nådd, men
              ni vill fortfarande höja skatten. Jag har frågat det tidigare
              och jag frågar det igen: När är Vänstern och Miljöpartiet nöjda?
            </seg>
            <seg n="051ddc81">
              Ett bättre instrument är att som regeringen har gjort ge morötter
              för att man ska köra CO2-snåla bilar. Försäljningen av bilar med
              utsläpp under 120 gram har ökat ordentligt sedan befrielse från
              fordonsskatt under de första åren infördes den 1 januari 2010.
              Under 2010 och 2011 såldes drygt 42 000 fler bilar med låga koldioxidutsläpp.
            </seg>
            <seg n="ebbd036d">
              Herr talman! Nu har faktiskt inte alla råd att köpa en ny, koldioxidsnål
              bil. Varför vill Vänstern och Miljöpartiet straffa dessa? Det
              är många gånger barnfamiljer i glesbygd som inte har så stora
              ekonomiska marginaler. Hur ska de klara av sin vardag när priset
              nu är rekordhögt och när Vänstern och Miljöpartiet vill höja det
              ytterligare?
            </seg>
            <seg n="7439a7dc">
              Varje år gör vi justeringar av skatten beroende på prisindex.
              Den 1 januari i år höjdes koldioxid- och energiskatten på bensin
              med 17,88 öre inklusive moms, och på diesel höjdes den med 14,85
              öre inklusive moms. Räcker inte detta? Vi tycker att det är fullt
              tillräckligt.
            </seg>
            <seg n="8ebd3798">
              Herr talman! I betänkandet finns också en gemensam reservation
              från Socialdemokraterna, Miljöpartiet och Vänstern om att införa
              en kilometerskatt för tunga lastbilar. Hans Olsson stod häruppe
              och kallade det för vägslitageavgift och nämnde också koldioxidutsläpp.
              Bestäm er vad är det ni vill komma åt? Är det vägslitage eller
              är det miljön? Jag skulle vilja att ni förklarar vad det är ni
              vill uppnå med det här.
            </seg>
            <seg n="b4cb5219">
              I reservationen står att den tunga trafiken står för en betydande
              del av slitaget på vägsystemet, och ni skriver även att det har
              betydelse för klimatproblematiken. Vidare finns en argumentation
              om att det skulle gynna de svenska åkarna.
            </seg>
            <seg n="5a8679b5">
              Det finns inget heltäckande kilometerskattesystem i något EU-land.
              Det finns vägavgiftssystem, men inte över hela vägnätet på det
              sätt som de rödgröna vill införa. Här nämndes bland annat Holland.
              Där har man tittat på det i tio år och ännu inte kommit fram med
              något förslag. Mats Pertoft tyckte att vi ska följa med resten
              av EU och inte vara sist. Men vi kommer ju i så fall att bli först
              med ett heltäckande system!
            </seg>
            <seg n="10eb8302">
              Om nu hela EU skulle införa ett kilometerskattesystem för alla
              länder skulle det möjligen kunna vara något, för då har vi en
              helt annan konkurrenssituation, men ett kilometerskattesystem
              som skulle slå ut svenska åkare skulle inte gynna miljön. Det
              som skulle kunna hända är ju att vi får mindre seriösa och billigare
              åkare från exempelvis öststaterna som kommer hit, kör på dålig
              diesel, har lägre löner och sämre lastbilar. Är det detta ni vill
              åstadkomma med kilometerskatten?
            </seg>
            <seg n="c019e007">
              Hans Olsson sade också att man skulle ta tag i åkerinäringen.
              Anser Hans Olsson att den svenska åkerinäringen är oseriös? I
              så fall skulle jag vilja att han utvecklade det ordentligt.
            </seg>
            <seg n="a9d27610">
              Sedan var det detta med att det ska gynna. I dag finns det faktiskt
              ett vägavgiftssystem, en eurovinjett som ska betalas av utländska
              åkare i Sverige. Det här är någonting som det fuskas rätt ordentligt
              med. Man betalar inte.
            </seg>
            <seg n="fc753240">
              Vad är det då som säger att det inte skulle bli likadant med
              en kilometerskatt? Annars måste vi stoppa och kontrollera varenda
              lastbil som kommer in vid gränsen. Det finns det inte resurser
              för. Och kostnaderna skulle vara enorma.
            </seg>
            <seg n="c8c343aa">
              Det här differentierade kilometerskattesystemet är väldigt dyrt
              också. Ska vi lägga sådana här resurser på det kommer det inte
              att dra in några pengar till statskassan, utan det kommer bara
              att läggas på konsumenterna. Jag återkommer till det lite längre
              fram.
            </seg>
            <seg n="7538e3fb">
              Nästa argument är att det ska vara bra för klimatpolitiken. Dieselpriset
              är redan tillräckligt högt. Och vem tror att man kör runt med
              en lastbil bara för att det är roligt?
            </seg>
            <seg n="876ee666">
              Åkeriernas marginal är redan ansträngd. Därför försöker de i
              möjligaste mån ha gods på bägge vägarna, alltså returgods också.
              Det här är oerhört viktigt för dem. Det händer också väldigt mycket
              när det gäller miljövänligare tung trafik. Det är biodiesel. Och
              det är hybrider på gång.
            </seg>
            <seg n="cfdbc99d">
              Är det okej att man för en eldriven lastbil eller en lastbil
              som kör på biodiesel ska betala samma kilometerskatt? Eller ska
              det också differentieras? Hur sköter man det, och vad kommer det
              att kosta?
            </seg>
            <seg n="14a3b5a5">
              Då kommer nästa argument, att det sliter på vägarna. Det måste
              väl vara så när ni pratar om vägslitageavgift från Socialdemokraterna.
              Ja, det sliter på vägarna. Och de tar plats. Det blir en himla
              massa snörök på vintern det vet jag som ligger bakom dem. Men
              det måste faktiskt få vara så här.
            </seg>
            <seg n="4440a0b3">
              De måste få ta plats på vägarna. Hur ska vi annars få ut virket
              från skogen? Hur ska vi transportera mjölken till handlarna? Hur
              ska vi få mjölken från gårdarna? Och hur ska vi få ut våra produkter
              från fabrikerna om vi inte har lastbilarna?
            </seg>
            <seg n="38649a08">
              Då argumenterar man för att mer transporter måste ske på järnväg.
              Till en viss del kan jag hålla med. Men nu är problemet att det
              är väldigt trångt på de svenska järnvägarna. Socialdemokraterna
              och deras stödpartier har under föregående decennier inte direkt
              prioriterat underhåll samt utbyggnad av det svenska järnvägsnätet.
              Men nu går det jättebra att skrika.
            </seg>
            <seg n="ec35e79c">
              Att bygga bort flaskhalsar och utöka kapaciteten på spåren tar
              tid. Det är långa ledtider, och det är dyrt. En mil ny järnväg
              kostar ungefär 1 miljard kronor. Alliansregeringen satsar stora
              resurser på det svenska järnvägsnätet. Men under tiden måste vi
              ha vägtransporter. Vi får inte heller glömma att nio av tio lastbilstransporter
              är kortare än 30 mil och att åtta av tio är under 10 mil. Det
              här är avstånd på vilka järnvägen inte kan konkurrera.
            </seg>
            <seg n="5482b557">
              Herr talman! Som en liten upplysning, om det finns någon som
              lyssnar någon annanstans, vill jag säga att alliansregeringen
              har satsat 497 miljarder, inklusive medfinansiering med mera,
              i infrastrukturplanen. Det S gjorde i sin plan 20042015 var att
              man satsade 364 miljarder, inklusive medfinansieringar. Av dem
              var 58 miljarder inte finansierade.
            </seg>
            <seg n="39054628">
              Alliansregeringen gör alltså mycket för infrastrukturen på järnväg.
              Vi jobbar med miljöfrågorna, men under tiden straffbeskattar vi
              inte vår åkerinäring. Vi straffbeskattar inte våra hushåll och
              våra barnfamiljer. Vi måste ha en väg framåt som är framkomlig
              och som alla kan klara av.
            </seg>
          </u>
          <note type="speaker" n="a026b1da">
            Anf. 41 MATS PERTOFT (MP) replik:
          </note>
          <u who="mats_pertoft_b36794" xml:id="i-1d0f2f7ddc728759-3" n="7ddf2d09">
            <seg n="56918c61">
              Herr talman! Det är intressant att lyssna på Lena Asplund. Allianspartierna
              gör en massa för infrastrukturen, säger hon. Ja, det är väldigt
              bra, men det är på tok för lite. Och jag förstår inte riktigt
              vilken planet Lena Asplund lever på när hon beskriver svenska
              åkerinäringars svårigheter.
            </seg>
            <seg n="26512a5d">
              Det som jag har hört från åkerinäringen är att man hukar under
              konkurrensen från billiga öststatsåkerier, som dessutom tar med
              sig dålig diesel hit. Men det gör ni ingenting åt. Det vi föreslår
              från Miljöpartiet, Socialdemokraterna och Vänsterpartiet är ju
              en konkret åtgärd som i alla fall har visat sig fungera i andra
              länder när det gäller detta, nämligen en kilometerskatt, lastbilsskatt,
              vägslitageavgift eller vad man nu vill kalla det som alla åkare
              som använder svenska vägar ska betala.
            </seg>
            <seg n="576fefca">
              Vi vill dessutom att det ska vara billigare för dem som satsar
              på miljövänliga och moderna maskiner. Och det är regionalt olika.
              Där det inte finns järnvägar ska man naturligtvis inte behöva
              betala så mycket heller.
            </seg>
            <seg n="c60471ab">
              Men detta är en lösning som är övergripande. Det här skulle lösa
              de problem som åkerinäringen i dag hukar under. Det är dessa lösningar
              ni säger nej till. Sedan säger man att det inte finns någon annanstans,
              lika stort och allomfattande. Okej, börja då lite grann! Men gör
              inte som ni gör! Ni låter bli att göra någonting. Det är det ni
              gör. Ni gör ingenting, och det skapar enorma problem för åkerinäringen
              i Sverige.
            </seg>
          </u>
          <note type="speaker" n="927f0802">
            Anf. 42 LENA ASPLUND (M) replik:
          </note>
          <u who="lena_asplund_c18048" xml:id="i-50486a029fad7ff2-1" n="93d51e34">
            <seg n="964adb62">
              Herr talman! Hur tror du, Mats Pertoft, att det ska fungera bättre
              när eurovinjetten inte fungerar? Då måste vi ju stoppa varenda
              lastbil vid gränsen. Och då vill jag att ni förklarar hur vi ska
              kunna klara det med resurser och bra ordning.
            </seg>
            <seg n="783c57b1">
              Du säger: Ja, men då startar vi bara med lite. Det handlar då
              om att vi ska ha gps på lastbilarna för att vi ska kunna veta
              var de kör.
            </seg>
            <seg n="1d869870">
              Jag har funderat lite grann på det. Jag skulle vilja att du förklarar
              för mig hur ni kan tycka att det är okej att sätta gps på lastbilar,
              så att vi vet exakt var de kör. Hur fungerar det med integriteten
              när ni säger nej till datalagringsdirektiv? Ni säger nej till
              FRA. Men här går det bra att hålla kontroll på våra lastbilschaufförer
              och åkare.
            </seg>
            <seg n="e5389b1b">
              För mig rimmar inte det riktigt. Jag skulle vilja att du förklarar
              hur det kan vara okej med integritetstrång för en lastbilschaufför
              men inte när det gäller FRA. När det gäller rikets säkerhet är
              det inte okej.
            </seg>
            <seg n="d00e05f4">
              Sedan är det argumentet att Sveriges åkerinäring vill ha detta.
              Nej, det är nog inte riktigt så. De säger: Ska vi ha en kilometerskatt
              ska den vara över hela EU och lika. Jag tror tyvärr inte att vi
              slår ut de oseriösa åkarna på det sättet. Vi måste hitta andra
              sätt att göra det. Där är polisens arbete väldigt viktigt, bland
              annat.
            </seg>
          </u>
          <note type="speaker" n="62590e9c">
            Anf. 43 MATS PERTOFT (MP) replik:
          </note>
          <u who="mats_pertoft_b36794" xml:id="i-1d0f2f7ddc728759-4" n="7ddf2d09">
            <seg n="4a49bfea">
              Herr talman! Jag ser framför mig att det finns länder där detta
              fungerar. Det gäller det där med gps och att se till att man får
              betalt för statens investeringar, att räkningen går ihop och att
              man får pengar över till infrastrukturinvesteringar.
            </seg>
            <seg n="94a549a8">
              Lena Asplund! Kan inte du och jag göra en resa tillsammans? Kan
              vi inte åka till Tyskland och titta på hur det fungerar där och
              prata med åkarna?
            </seg>
            <seg n="3e048090">
              Lena Asplund säger: Nej, det finns så många problem. Vi gör ingenting.
            </seg>
            <seg n="2d4b5c0c">
              Att stoppa huvudet i sanden leder inte till någon utveckling.
              Som jag sade i mitt anförande: Jag trodde att Alliansen påstod
              att man ville ha ett modernt land som fungerar, där man tar tag
              i problemen.
            </seg>
            <seg n="6b612432">
              Ni tar inte tag i problemen. Vi har visat att problemen blir
              större för varje år. Åkerinäringen hukar under den osjysta konkurrensen
              från utländska åkare, och ni gör ingenting.
            </seg>
            <seg n="5e5a4755">
              Vi erbjuder någonting som fungerar, åtminstone i andra länder.
              Kanske kan vi lära oss någonting av det. Jag föreslår att du och
              jag tillsammans åker till Tyskland och tittar på hur det fungerar
              där. Sedan kommer vi tillbaka och gör ett gemensamt förslag om
              hur vi ska lösa problemet. Vore inte det ett sjyst sätt att komma
              åt det här och försöka förändra verkligheten i stället för att
              bara backa och låtsas som att det inte finns problem?
            </seg>
            <seg n="49de82c1">
              Dessutom kan vi få ett ännu bättre ekonomiskt incitament för
              en modern lastbilsflotta i Sverige.
            </seg>
          </u>
          <note type="speaker" n="1c5b97b2">
            Anf. 44 LENA ASPLUND (M) replik:
          </note>
          <u who="lena_asplund_c18048" xml:id="i-50486a029fad7ff2-2" n="93d51e34">
            <seg n="f7b24ad0">
              Herr talman! Tack så mycket för reseinbjudan! Vi får väl fundera
              på det, men vi skulle kunna göra en enklare sak. Vi skulle kunna
              sätta oss tillsammans med svensk åkerinäring och diskutera frågan
              och höra vad de tycker egentligen och vad de har för förslag.
              Då kan vi kanske göra det på lite närmare håll, här hemma i Sverige.
            </seg>
            <seg n="a12b3c99">
              Jag fortsätter att med en dåres envishet hävda att det inte finns
              någon ekonomi i att införa kilometerskatt på så sätt att det skulle
              ge staten mycket pengar tillbaka, så att man skulle kunna lägga
              alla dessa miljarder på infrastruktur. Det fungerar inte så. I
              dagsläget är det för dyrt att administrera. Administrationskostnaderna
              är rätt höga. Om man har en kilometerskatt är de betydligt högre
              än de skulle vara om man i stället hade vägavgift på vissa vägar.
              Det har vi inte diskuterat. Sådana lösningar kan man ha jag säger
              inte att man ska ha det och då är den administrativa kostnaden
              lägre.
            </seg>
            <seg n="d177e977">
              Jag fick inget svar av Mats Pertoft på frågan om gps och integritet.
              Jag hade kanske inte förväntat mig det heller. Frågan hänger fortfarande
              i luften: Varför är det okej att göra intrång i integriteten när
              det gäller våra lastbilschaufförer men inte när det gäller rikets
              säkerhet?
            </seg>
          </u>
          <note type="speaker" n="7755c6ae">
            Anf. 45 HANS OLSSON (S) replik:
          </note>
          <u who="hans_olsson_e726b9" xml:id="i-76a295c08a3de71d-1" n="7a156b3d">
            <seg n="8b231932">
              Herr talman! Det var tråkigt att Lena Asplund tog ifrån mig det.
              Jag trodde att jag hade påverkat Finansdepartementet. Jag får
              försöka leva med det; det är smällar man får ta.
            </seg>
            <seg n="a7c64a8c">
              Ni talar om ekonomin i statskassan, att det är omöjligt, att
              det är dyrt och att allt är fel. Hur ska det gå för landsbygden?
              Det är bara elände.
            </seg>
            <seg n="6734d060">
              Jag kan avslöja för Lena Asplund att jag var i Tyskland i helgen.
              Jag svängde av autobahn, och vet Lena Asplund vad jag hittade?
              Jag hittade en väldig massa landsbygd som behöver transporter.
              Hur kan det fungera här? tänkte jag. De har ju haft kilometerskatt
              sedan 2005, och de har också landsbygd. Om man vill förändra går
              det naturligtvis. Det är inte bara Sverige som har landsbygd.
              Polen har det. Det är ett stort landsbygdsland. Det är klart att
              det fungerar även i Sverige.
            </seg>
            <seg n="ce24e414">
              I det tyska systemet kan man välja betalningssätt. Det finns
              tre alternativ. Ett är att man betalar manuellt de har 3 500 betalstationer,
              men i Tyskland är det mer trafik än här ett annat är via gps och
              det tredje är via internet. Den administrativa kostnaden i det
              tyska systemet bedöms vara 2025 procent av intäkterna. Resten
              går till statskassan för att användas till infrastruktursatsningar.
            </seg>
            <seg n="1fe9bdd8">
              Ingenting talar för att det skulle vara sämre i Sverige. Häng
              på tåget mot framtiden, Lena Asplund!
            </seg>
          </u>
          <note type="speaker" n="21d3307a">
            Anf. 46 LENA ASPLUND (M) replik:
          </note>
          <u who="lena_asplund_c18048" xml:id="i-50486a029fad7ff2-3" n="93d51e34">
            <seg n="e77a588a">
              Herr talman! Vi hänger nog med på tåget mot framtiden. Vi investerar
              ju i tåget mot framtiden. Men vi värnar också om svenska åkare.
              Jag tror inte att man gör det genom att införa en landstäckande
              kilometerskatt. Det har man inte i Tyskland heller. Det bör du
              väl veta, Hans Olsson, om du var där. Men du körde antagligen
              inte lastbil utan personbil.
            </seg>
            <seg n="3b6c103e">
              Vilka sträckor som är belagda med kilometerskatt vet jag inte,
              men jag utgår från att det är de större vägarna. Det finns ingen
              kilometerskatt i Polen ännu. Man planerar eller utreder frågan,
              men det finns ingen ännu. Det finns i Schweiz sedan 2001. I Österrike
              infördes det 2004, i Tyskland 2005 och i Tjeckien 2007. Det är
              vad som finns i Europa i dagsläget. Ingen har någon heltäckande
              kilometerskatt, som ni föreslår, utan det är på vissa vägsträckor
              och det är mer som vägavgift.
            </seg>
            <seg n="f8054161">
              Man har inte eurovinjetten eftersom man inte kan ha både eurovinjett
              och kilometerskatt. Problemen med eurovinjetten har vi pratat
              om tidigare. Jag tror att det kommer att bli samma problem om
              vi inför kilometerskatt i Sverige, om vi inte ökar kontrollen.
              Hans Olsson kan ju tänka sig hur det blir om man ska stoppa varenda
              lastbil vid svenska gränsen för att kolla att de har gps och sköter
              sin betalning. Det kommer att kosta om man ska kontrollera bilarna
              när de kommer in i landet. Polisen har tillräckligt svårt i dag
              att kontrollera eurovinjetten och alla oseriösa utländska åkare.
              Det finns mycket annat som man måste ta itu med, bland annat grov
              brottslighet.
            </seg>
          </u>
          <note type="speaker" n="7a0c4adf">
            Anf. 47 HANS OLSSON (S) replik:
          </note>
          <u who="hans_olsson_e726b9" xml:id="i-76a295c08a3de71d-2" n="7a156b3d">
            <seg n="2d925f40">
              Herr talman! Enligt riksdagens utredningstjänst drog det polska
              systemet i gång den 3 juli 2011. Jag vet inte vem jag ska lita
              på, men det är en petitess. Enligt riksdagens utredningstjänst
              finns det i Polen, men det är ett något enklare system än det
              tyska.
            </seg>
            <seg n="abdcd72a">
              En gång i tiden lärde jag mig att tänka så här: Jag kan ha fel.
              Det är inte så dumt. Det vill jag skicka med Lena Asplund. Ibland
              kan det vara bra att tänka så: Jag kan ha fel. Jag vet att Lena
              Asplund är en klok kvinna. Jag tror att ni har fel. Jag tror att
              det kommer att visa sig så småningom. Vi kommer att införa detta
              i Sverige. Jag tror att det är rätt väg.
            </seg>
            <seg n="05c11464">
              Man har mycket omfattande marknadsstörningar inom åkeribranschen.
              Det var Lena Asplund också inne på. Många kommer till Sverige
              från de forna öststaterna och kör på fuldiesel, och de bor i lastbilarna.
              Det gör att den svenska åkeribranschen pressas hårt och får svårt
              att vara seriös och betala riktigt. Det här kan faktiskt vara
              en hjälp för den svenska åkeribranschen eftersom det inte går
              att komma hit och köra på fuldiesel och dumpa lönerna.
            </seg>
            <seg n="761f7af6">
              Tänk så ibland: Jag kan ha fel. Jag tror faktiskt att ni har
              fel när det gäller detta.
            </seg>
          </u>
          <note type="speaker" n="9081fe56">
            Anf. 48 LENA ASPLUND (M) replik:
          </note>
          <u who="lena_asplund_c18048" xml:id="i-50486a029fad7ff2-4" n="93d51e34">
            <seg n="1445207a">
              Herr talman! Det är bra att du säger att man kan ha fel, Hans
              Olsson. Jag kan ha fel; det har jag lite då och då. Ni kan också
              ha fel i den här frågan. Du äger ju inte svaret. Jag tror nog
              att vi någon gång i framtiden kommer att ha kilometerskatt i Sverige,
              men då är det när hela Europa är med.
            </seg>
            <seg n="d8f317d7">
              Inte hindrar en kilometerskatt öststatsbilar från att komma hit
              med fuldiesel. Ska man tömma deras bensintankar innan de far in
              i landet? Det hjälper inte mot cabotagefusket. Det fuskas en hel
              del med cabotage. Man måste ha en mycket striktare kontroll. Det
              kanske kan vara bra, men vilka resurser tar det, och vad vill
              vi att polisen ska använda sina resurser till? Ska de jaga grov
              organiserad brottslighet? Ska de leta upp våldtäktsmän? Eller
              ska de kontrollera att man inte har kört in i landet utan gps?
              För mig är det viktigare att polisen just nu hanterar andra brott.
            </seg>
            <seg n="a1359c17">
              Under tiden måste vi givetvis hitta ett sätt att hantera cabotageproblemen
              och kontrollera om man har betalat sin eurovinjett. Att införa
              en nationell heltäckande kilometerskatt, vägslitageavgift eller
              vad ni nu vill kalla det, är inte rätt lösning. Jag tror att det
              finns bättre lösningar. Du får be dina kolleger arbeta hårt i
              EU-parlamentet så att vi får en likadan skatt i hela Europa på
              lika villkor. När vi har kommit så långt kan vi diskutera frågan.
            </seg>
          </u>
          <note type="speaker" n="4b8614be">
            Anf. 49 MARTIN ANDREASSON (FP):
          </note>
          <u who="unknown" xml:id="i-c671efe625fdbd4b-10" n="7027cdc9">
            <seg n="8e048d62">
              Herr talman! Jag vill börja med att påminna om vad vi debatterade
              här i morse när vi behandlade skatteutskottets betänkande 13.
              Då talade oppositionspartierna sig varma för likformighet och
              enhetlighet i skattesystemet. I den ena reservationen efter den
              andra lyftes detta fram som ett viktigt mål vid översynen av de
              svenska skatterna.
            </seg>
            <seg n="4fda5988">
              Det var då det. Sedan bytte vi betänkande, och glömskans förlåtande
              slöja lades över debatten. Nu talar samma företrädare sig varma
              för den ena punktskatten efter den andra. Det handlar om skatter
              på transportrörelser, skatter på kött och fisk och skatter på
              ägg- och mjölkprodukter. Det finns också motioner om speciella
              skattesatser på frukt och grönsaker.
            </seg>
            <seg n="c4aee264">
              En gång i tiden hade Sverige en ganska vildvuxen bukett av punktskatter.
              Punktskatternas historia i Sverige är lång. Det handlar om allt
              från fönsterrutor till choklad. Vi har rensat upp ganska mycket
              i denna punktskatteflora, inte minst i och med 1990 års skattereform,
              och det fanns goda skäl.
            </seg>
            <seg n="784b8137">
              Punktskatterna kostar ofta mycket mer än de smakar. Därför är
              det viktigt att vi reserverar punktskatterna för de ändamål där
              det finns starka skäl att ha dem, till exempel för att förbättra
              folkhälsan eller för att minska miljöbelastningen på samhället.
              Ekonomiska styrmedel genom punktskatter är viktiga för att åstadkomma
              en omställning till ett miljövänligare samhälle. Därför har Sverige
              tillsammans med andra länder höga skatter på fossila bränslen.
              Vi har en koldioxidbeskattning. Vi behöver i vissa sammanhang
              punktskatter som viktiga styrmedel. Men vi ska ändå ha helheten
              klar för oss.
            </seg>
            <seg n="1e290ddf">
              Jag skulle vilja ägna större delen av mitt anförande åt diskussionen
              om en kilometerskatt. När man lyssnar på oppositionen finns det
              ingen ände på vilka bra saker som skulle följa med en kilometerskatt.
              Det sägs att en kilometerskatt skulle förbättra för svenska åkerier.
            </seg>
            <seg n="313104c2">
              Den svenska åkerinäringen har varit öppen för en kilometerskatt,
              men under förutsättning att den införs i EU och under förutsättning
              att det totala skatteuttaget inte ökar. Men det är precis tvärtom.
              Det talas om att man genom en kilometerskatt ska lägga en extraskatt
              på ungefär 5 miljarder på den svenska åkerinäringen jämfört med
              hur det är i dag. Vi har hört att dessa skattepengar ska användas
              för att till exempel förbättra vägunderhållet och åstadkomma bättre
              avställningsplatser för åkerinäringen på det svenska vägnätet.
            </seg>
            <seg n="7bea1807">
              Det räcker att titta på vad samma partier sade i sin regeringsplattform
              inför valet 2010. Då var det i stället så att samma kilometerskatt
              skulle utgöra huvudfinansieringen för en utbyggnad av järnvägen.
              Då var det inget tal om att man skulle förbättra vägunderhållet
              eller underlätta för åkerinäringen på svenska vägar.
            </seg>
            <seg n="ca01da83">
              Det sägs att man ska förbättra konkurrensen mellan svenska och
              utländska åkare. Jag undrar om ni egentligen har tänkt igenom
              detta argument i och med att samma skattesats läggs på både svenska
              och utländska åkare.
            </seg>
            <seg n="c5e9723c">
              Det sägs att det handlar om att driva på och underlätta för klimatomställningen.
              Det säger ni i så fall i era anföranden, men det framgår inte
              på något sätt av er reservation. Där står det bara att skatten
              ska differentieras utifrån om det i ett område finns alternativa
              transportmedel eller inte. Säg till dem som till exempel ska köra
              mjölken från bonden till det lokala mejeriet i Sydsverige att
              de ska betala en kilometerskatt oavsett om det är möjligt att
              lasta mjölken på en järnvägsvagn eller inte!
            </seg>
            <seg n="0d79f3d2">
              Precis som Hans Olsson sade i sitt anförande ska de som gör större
              utsläpp betala mer och de som gör mindre utsläpp betala mindre.
              Det är därför som vi har en dieselskatt, och det är precis därför
              som vi har en koldioxidskatt på bränsle. Det är viktigt.
            </seg>
            <seg n="e168bbea">
              Men jag skulle vilja ber er att resonera lite grann om huruvida
              denna kilometerskatt verkligen är alla goda gåvors givare och
              om det verkligen är så att Sveriges åkerinäring kommer att jubla
              när de får en ökad skattebörda på 5 miljarder.
            </seg>
            <seg n="e604b34a">
              Vi hade tidigare en diskussion om Öresundssamarbetet. Jag tycker
              att den kan illustrera att det tvärtom kan bli konkurrensnackdelar
              för svensk åkerinäring och för svenska företagare, till exempel
              i gränstrakter.
            </seg>
            <seg n="918f9945">
              En kilometerskatt som införs uteslutande i Sverige leder till
              att det blir dyrare för en svensk leverantör att sälja sina varor
              på Själland, Fyn, Lolland eller i andra delar av Danmark jämfört
              med vad det blir för en konkurrent i Danmark som kör samma sträcka
              enbart på danska vägar.
            </seg>
            <seg n="db6a3893">
              Vi behöver punktskatter, vi behöver ett genomtänkt skattesystem,
              och vi behöver framför allt ha en mycket tydlig konsekvensanalys
              av de skatter som vi inför, framför allt innan vi hux flux rusar
              åstad och ökar skattetrycket med ytterligare 5 miljarder på en
              transportnäring i Sverige.
            </seg>
          </u>
          <note n="72ee157c">
            Herr talman! Jag yrkar bifall till förslaget i utskottets betänkande.
          </note>
          <note type="speaker" n="63a8ff54">
            Anf. 50 HANS OLSSON (S) replik:
          </note>
          <u who="hans_olsson_e726b9" xml:id="i-76a295c08a3de71d-3" n="7a156b3d">
            <seg n="7958ed74">
              Herr talman! Jag skulle vilja säga att lika starkt och kraftigt
              som Martin Andreasson argumenterar mot kilometerskatten i år,
              lika kraftfullt argumenterade Martin Andreassons företrädare i
              skatteutskottet här förra året för att införa skatt på handelsgödsel.
              Sedan ändrade man sig. Det kan därför hända att även Martin Andreasson
              ändrar sig som man gjorde när det gäller handelsgödselskatten
              efter förra årets debatt. Jag vill bara nämna det.
            </seg>
            <seg n="95b5af85">
              Martin Andreasson talade om glömskans förlåtande slöja när man
              jämför de två debatter som vi har haft här i dag. Han ironiserar
              lite grann och säger att vi inte längre vill ha enhetliga skatter.
              Det är klart att vi vill ha enhetliga skatter. Men ibland tror
              vi att det kan vara värt att prova att gå ifrån det på olika områden.
              Martin Andreassons vänner i regeringen har alldeles nyss provat
              att gå ifrån enhetliga skatter. Jag tänker då närmast på sänkningen
              av restaurangmomsen.
            </seg>
            <seg n="da56e9d6">
              Martin Andreasson säger också att vi vill lägga på svensk åkerinäring
              45 miljarder i ökade skatter. Det är inte sant. Av dessa pengar
              kommer mycket från de utländska åkarna som det inte kommer ett
              öre från i dag. Det är klart att det skulle underlätta för svensk
              åkerinäring om de utländska åkarna också börjar bidra med att
              betala denna typ av avgifter.
            </seg>
          </u>
          <note type="speaker" n="3bfd3faf">
            Anf. 51 MARTIN ANDREASSON (FP) replik:
          </note>
          <u who="unknown" xml:id="i-c671efe625fdbd4b-11" n="7027cdc9">
            <seg n="3db3dbf4">
              Herr talman! Jag vet inte riktigt om åkerinäringen i Sverige
              håller med om att man förbättrar för den genom att höja skatten.
              Det är faktiskt det ni föreslår. Låt oss tänka oss en helt annan
              debatt där det handlar om att ni skulle föreslå någon form av
              skatteväxling mellan bränsleskatter och kilometerskatt. Det hade
              varit en annan sak. Då har man ett konstant skatteuttag, och det
              handlar i så fall mer om hur vi justerar de olika styrmedlen så
              att vi får bästa möjliga effekt. Men det vill ni inte. Ni vill
              lägga denna skatt ovanpå det skatteuttag som man har i dag. Det
              är där som jag tycker att ni måste vara ärliga i er argumentation.
              Man kan inte använda samma skattepengar två gånger. Man kan inte
              använda dem både för att bygga ut järnvägsnätet och för att rusta
              upp vägnätet och dessutom säga till åkerinäringen att det blir
              bättre för den om den betalar mer skatt än i dag.
            </seg>
            <seg n="f6fbf3ee">
              Vi ska, som sagt, ha höga skatter på vägtransporter. Det är därför
              som Sverige har en högre dieselbeskattning, har en koldioxidskatt.
              Dessutom noterar jag att dieselpriset i importledet under de senaste
              två åren ökat med över 25 procent, så visst kan man säga att det
              redan i dag finns starka ekonomiska drivkrafter för en klimatomställning.
            </seg>
            <seg n="35415371">
              Jag tycker, som sagt, att ni lite tydligare ska resonera med
              er själva om det verkligen är så att ni har hittat ett förslag
              som samtidigt ger er alla goda effekter. Jag tror inte det och
              tror inte att de svenska åkarna heller tror det.
            </seg>
          </u>
          <note type="speaker" n="d8be5e8f">
            Anf. 52 HANS OLSSON (S) replik:
          </note>
          <u who="hans_olsson_e726b9" xml:id="i-76a295c08a3de71d-4" n="7a156b3d">
            <seg n="6fb8327b">
              Herr talman! Även jag tror att de problem som finns i åkeribranschen
              är ganska stora lite grann har vi här talat om dem. Jag tror också
              att det behövs långt fler åtgärder för att komma till rätta med
              problemen. Men som jag förut sagt här i talarstolen är det vi
              talar om ett steg i riktning mot att komma till rätta med problemen.
            </seg>
            <seg n="db40df01">
              Hur kontrollerar vi att alla systemen fungerar? Ja, i Tyskland
              har man ett effektivt system för övervakning av att de här skatterna
              är betalda. Den administrativa kostnaden utgör bara 2025 procent
              i sammanhanget. Fortfarande tror jag på egentligen är detta ert
              problem det ni sagt om att Sveriges fordonsflotta om 18 år bör
              vara oberoende av fossila bränslen. Men i dag återstår 90 procent
              för att klara det målet.
            </seg>
            <seg n="e76473a5">
              Vårt förslag om kilometerskatt är en väg att försöka komma till
              rätta med problemen. Man tjänar på att köra med bättre miljöbilar,
              med bilar som går på alternativa drivmedel, som alstrar mindre
              utsläpp och så vidare. Det är vårt sätt.
            </seg>
            <seg n="1fbadbeb">
              Vidare tror vi att vi kommer att kunna få pengar över som kan
              användas till infrastrukturinvesteringar, något som också är väldigt
              viktigt. Med vårt förslag hoppas vi kunna sätta stopp för flera
              av de oseriösa åkarna, få lite pengar till att investera för framtiden,
              kunna hjälpa till med att göra Sverige lite miljövänligare och
              klara ert mål om en fossilfri fordonsflotta om 18 år, vilket ni
              inte kommer att klara om ni inte gör någonting.
            </seg>
          </u>
          <note type="speaker" n="8233b3fd">
            Anf. 53 MARTIN ANDREASSON (FP) replik:
          </note>
          <u who="unknown" xml:id="i-c671efe625fdbd4b-12" n="7027cdc9">
            <seg n="750e0149">
              Herr talman! Det här är någonting helt annat än vad som står
              i er reservation. Där skriver ni inte alls om en kilometerskatt
              på fordon som använder fossila bränslen, utan där står det om
              en avståndsbaserad skatt på vägslitage.
            </seg>
            <seg n="2a109764">
              Herr talman! Är det så att fordon som använder miljövänliga bränslen
              inte sliter på våra vägar? Självklart gör de det!
            </seg>
            <seg n="2e67448d">
              Givetvis ser ni här en ny intäktskälla för staten. Det kan man
              mycket väl diskutera. Men det går inte att införa detta om man
              samtidigt låtsas att det är någonting som inte kommer att få effekter.
            </seg>
            <seg n="1c03fc5c">
              Därför menar jag att man måste se helheten när det gäller beskattningen
              av transportsektorn. Här är det inte fråga om en skatt på miljöskadliga
              transporter, utan det är fråga om en skatt på transporter. Det
              är någonting helt annat. Detta tycker jag är ganska bekymmersamt
              för ett land som för sitt välstånd och sina jobb till största
              delen är beroende av import och export.
            </seg>
          </u>
          <note type="speaker" n="d161105c">
            Anf. 54 MATS PERTOFT (MP) replik:
          </note>
          <u who="mats_pertoft_b36794" xml:id="i-1d0f2f7ddc728759-5" n="7ddf2d09">
            <seg n="ee802e2e">
              Herr talman! Min första fråga till Martin Andreasson handlar
              om skatten på konstgödsel. Det är intressant att man på DN Debatt
              skriver att regeringens beslut om att avskaffa skatten på konstgödsel
              var olyckligt och att man så till den milda grad ångrar sig.
            </seg>
            <seg n="9155e8a7">
              Det är både intressant och bekymmersamt att man i dag antagligen
              jag förutsätter det men vill ändå ge Martin Andreasson en chans
              att ge en förklaring här i kammaren kommer att rösta mot sin övertygelse.
              Ni i Folkpartiet har ju sagt att det var fel att avskaffa skatten
              på konstgödsel.
            </seg>
            <seg n="d687aae6">
              I dag ligger på kammarens bord en motion som vi i dag gemensamt
              ska rösta om och där man skriver att man vill återinföra skatten
              på konstgödsel och att resultatet av skatten ska gå tillbaka till
              näringen. Ni har tydligt sagt att det var fel beslut som alliansregeringen
              fattade och att Folkpartiet nu för att lyfta fram sin miljöprofil
              vill tydliggöra att fel beslut fattades och att man ångrar sig.
              Jag hoppas att Folkpartiet vill göra bättre.
            </seg>
            <seg n="ff579a1e">
              Min tydliga fråga till Martin Andreasson är därför: Kommer Folkpartiet
              i dag att rösta mot sin övertygelse och inte rösta för ett återinförande
              av skatten på konstgödsel?
            </seg>
            <seg n="ca8c43d5">
              Kommer ni alltså här i kammaren att rösta mot er övertygelse?
            </seg>
          </u>
          <note type="speaker" n="bc722655">
            Anf. 55 MARTIN ANDREASSON (FP) replik:
          </note>
          <u who="unknown" xml:id="i-c671efe625fdbd4b-13" n="7027cdc9">
            <seg n="f10cae06">
              Herr talman! Det kan vara bra att lite grann ha historieskrivningen
              klar för sig. Det beslut som regeringen fattade år 2010, om jag
              minns rätt i varje fall i samband med budgetpropositionen inför
              år 2010 gick ut på att avskaffa skatten på handelsgödsel samtidigt
              som vi höjde dieselbeskattningen avseende jordbrukssektorn och
              därmed tog bort den skatterabatt på diesel inom jordbrukssektorn
              som fanns under Socialdemokraternas, Miljöpartiets och Vänsterpartiets
              tid vid makten. Det är ganska viktigt att ha den bilden med sig.
            </seg>
            <seg n="53e23f91">
              När det väl är sagt är Folkpartiets besked naturligtvis att vi
              anser att det behövs en översyn. Vi vill ha en kadmiumskatt på
              handelsgödsel. Men den frågan hanterar inte vi här, utan den frågan
              hanterar vi i regeringssamarbetet tillsammans med våra regeringskolleger.
              Naturligtvis återkommer vi om detta. Det här är ju en del av budgetbehandlingen.
            </seg>
            <seg n="59bfa5ab">
              Vi ser skatter och utgifter som en helhet. Det är därför vi i
              Sverige har en sammanhållen budgetprocess en budgetprocess där
              det har varit till fördel för Sverige att riksdagen inte bryter
              ut en enskild skattefråga och fattar beslut om den lösryckt. I
              stället fattar man beslut om statens intäkter och utgifter som
              helhet. Detta har tjänat oss väl, och detta står vi naturligtvis
              bakom. Därför kom frågan inte in i det här betänkandet, utan den
              kommer med vid budgetbehandlingen.
            </seg>
          </u>
          <note type="speaker" n="1455d156">
            Anf. 56 MATS PERTOFT (MP) replik:
          </note>
          <u who="mats_pertoft_b36794" xml:id="i-1d0f2f7ddc728759-6" n="7ddf2d09">
            <seg n="bc5e6dfa">
              Herr talman! Jag tackar Martin Andreasson för det svaret. Men
              fortfarande undrar jag om det är så att Folkpartiet i dag här
              i kammaren kommer att rösta mot sin övertygelse. Ni har sagt att
              ni är självkritiska och att det var olyckligt att avskaffa skatten
              i fråga, och ni föreslår att en ny skatt införs. Det är precis
              vad den motion som i dag behandlas handlar om. Motionen handlar
              ju om ett återinförande av nämnda skatt.
            </seg>
            <seg n="6d9e2a55">
              För det parlamentariska systemet är det, tycker jag, bedrövligt
              när man i ett parti här i riksdagen säger att man ska rösta mot
              sin övertygelse därför att man inte klarar av att stå för den.
              Men då skulle ni inte ha skrivit DN Debatt-artikeln. Det hade
              varit bättre om ni hade väntat och tagit med frågan i alliansbudgeten.
            </seg>
            <seg n="10207a80">
              Det här måste jag tyda så att Folkpartiets DN Debatt-artiklar
              i framtiden inte är någonting som jag ska läsa, utan jag ska bläddra
              förbi dem eftersom de inte kommer att vara värda någonting.
            </seg>
            <seg n="95be4bd1">
              Det blir väldigt allvarligt när ni självkritiskt säger att det
              var fel att rösta igenom tidigare förslag. Nu vill ni göra rätt,
              vilket jag tycker är jättebra. Men slutsatsen blir att ni inte
              gör rätt. Ni låter det hela vara, så artikeln kan man glömma.
            </seg>
            <seg n="1e992e13">
              Jag ser det som ett allvarligt hot mot den demokratiska traditionen
              i det här landet. Ett parti som säger en sak måste vara berett
              att göra samma sak i verkligheten. Om inte kan jag ju hitta på
              vad som helst för Miljöpartiets del och skriva vad som helst i
              tidningen. Men jag behöver inte göra så som Folkpartiet gjort.
            </seg>
            <seg n="6b04de5a">
              Min fråga till Martin Andreasson är alltså fortfarande: Hur kan
              ni förklara och försvara inför väljarna att ni säger en sak och
              nästan exakt på dagen en månad därefter gör tvärtom?
            </seg>
          </u>
          <note type="speaker" n="9097e7f0">
            Anf. 57 MARTIN ANDREASSON (FP) replik:
          </note>
          <u who="unknown" xml:id="i-c671efe625fdbd4b-14" n="7027cdc9">
            <seg n="2121fc8c">
              Herr talman! Jag blir faktiskt lite rörd över Mats Pertofts omsorg
              om Folkpartiets inflytande i svensk politik. Det är naturligtvis
              så att om Mats Pertoft ytterligare vill öka Folkpartiets ställning
              och inflytande i Sverige välkomnar jag honom över.
            </seg>
            <seg n="1eb95980">
              Allvarligt talat är det dock så att vi måste diskutera frågor
              inom ramen för den budgetprocess vi har här i Sverige. Jag blir
              lite bekymrad när jag hör Mats Pertoft på något sätt argumentera
              som att frågor ska ryckas loss ur budget- och skattehelheten och
              beslutas var och en för sig i kammaren. Då är vi nämligen tillbaka
              i den trasiga budgetprocess som ledde Sverige ned i ekonomisk
              stagnation och en djup ekonomisk kris under 80- och 90-talen.
            </seg>
            <seg n="abe96f2b">
              Jag vet att detta är en öm tå för Miljöpartiet, för inte minst
              ert manliga språkrör Gustav Fridolin har ofta beklagat sig över
              den budgetprocess vi har. Jag anser dock att det ändå är viktigt
              för Sverige att vi tar skatte- och budgetbeslut i ett sammanhang.
              Jag välkomnar som sagt Mats Pertofts engagemang för att Folkpartiet
              ska få så stort inflytande som möjligt i svensk politik, men jag
              tror ärligt talat att budgetdebatten får anstå till hösten.
            </seg>
          </u>
          <note type="speaker" n="5c4d8de0">
            Anf. 58 KARIN NILSSON (C):
          </note>
          <u who="unknown" xml:id="i-0a7625e18853a4a2-3" n="7027cdc9">
            <seg n="4cbb542f">
              Herr talman! Vi hade nyss en debatt om inkomstskatten där Socialdemokraterna,
              Miljöpartiet och Vänstern ville ha en bred överenskommelse om
              en parlamentarisk skatteöversyn. Då handlade det om att få ett
              enklare skatteförslag, fattade jag det som. Men puts väck är alla
              de tankarna; här haglar det av nya förslag om skatter.
            </seg>
            <seg n="65dc5983">
              I detta betänkande om punktskatter har oppositionen lagt fram
              två förslag som är rena straffskatterna på landsbygden. De tre
              rödgröna partierna vill återinföra skatten på handelsgödsel och
              införa skatt på transporter.
            </seg>
            <seg n="5a4a210f">
              Herr talman! De gröna näringarna i Sverige befinner sig i framkant
              i världen i fråga om miljöhänsyn och djurhållning. Det är ett
              arbete som näringarna har utfört i dialog med politiken och som
              har lett till egna värdefulla initiativ, till exempel Greppa näringen,
              vilket handlar om att planera gödslingen för att undvika övergödning.
              Detta projekt ligger väl i linje med ett ekonomiskt rationellt
              jordbruk, där övergödning även innebär onödiga kostnader.
            </seg>
            <seg n="798864e1">
              Däremot finns det mycket lite som talar för att extra skattepålagor
              påverkar förbrukningen av handelsgödsel, då handelsgödsel är nödvändigt
              i ett intensivt jordbruk. Det arbete som har pågått inom själva
              näringen riskerar att göras om intet då oppositionen kraftigt
              vill försämra villkoren för de areella näringarna i Sverige.
            </seg>
            <seg n="62c35660">
              Ett förslag från Socialdemokraterna, Miljöpartiet och Vänstern
              om att återinföra skatten på handelsgödsel saknar därför miljömässig
              logik. Det gynnar nämligen importerade varor, som i de flesta
              fall produceras med långt större insatser av handelsgödsel och
              med mindre miljöhänsyn än i det svenska jordbruket.
            </seg>
            <seg n="03ce940a">
              Det saknar näringspolitisk logik, då det ensidigt drabbar näringen
              i Sverige. Det gynnar konkurrenter utomlands och leder till att
              produktion och arbetstillfällen försvinner från Sverige. Det sker
              dessutom i ett läge då svensk produktion minskar och nya utslagningar
              hotar sektorn. Centerpartiets bestämda uppfattning är att politikens
              roll måste vara att stärka det svenska lantbrukets konkurrenskraft.
            </seg>
            <seg n="e85dcc62">
              Handelsgödsel har stigit kraftigt i pris de senaste decennierna,
              och hektargivorna är anpassade till vad grödorna kan ta upp. Växtnäringsläckage
              har därför mycket liten koppling till tillförsel av växtnäring
              genom handelsgödsel. Då är det kanske till och med viktigare att
              minimera läckageriskerna från stallgödseln. Sverige har också
              redan internationellt sett stränga krav på låga kadmiumhalter
              i handelsgödseln.
            </seg>
            <seg n="b0d66a71">
              Lönsamheten i det svenska jordbruket är redan pressad, och de
              senaste 25 åren har produktionen minskat med en tredjedel. Importen
              av mat från andra länder har under samma tid fördubblats, och
              Sverige är nu ett av de länder i Europa som sämst utnyttjar sina
              åkrars produktionsförmåga. Vår självförsörjning riskerar snart
              att sjunka under 50 procent.
            </seg>
            <seg n="48133129">
              Hur kan det vara miljö- och djuromsorgsvänligt att öka regel-
              och skattekostnaderna så mycket för just det svenska jordbruket
              att det tappar i konkurrenskraft och konsumenterna i stället köper
              billig importmat som förorenar mer? Hur kan näringssituationen
              i Östersjön bli bättre av att utsläppen i Sverige, som redan läcker
              minst, ska minska ytterligare och ersättas av större utsläpp från
              jordbruken i till exempel Danmark och Tyskland?
            </seg>
            <seg n="ea643968">
              Centerpartiet anser att det svenska jordbruket måste kunna öka
              sin konkurrenskraft, stå emot importkonkurrensen och växa. Då
              går det inte att öka skattebelastningen och regelkrånglet, utan
              båda dessa saker måste minska. Oppositionens förslag är missriktat
              och gagnar varken miljö eller djuromsorg.
            </seg>
            <seg n="d72311b8">
              Herr talman! Socialdemokraterna, Miljöpartiet, Vänstern och Sverigedemokraterna
              föreslår en kilometerskatt för lastbilar. Nu är det tack och lov
              så att Sverigedemokraterna har deklarerat att de inte kommer att
              rösta för detta just i dag. Det tackar jag för. De övriga partierna
              verkar dock tro att man genom ett högre pris på transporter kan
              tvinga över godset till miljövänligare alternativ.
            </seg>
            <seg n="927d0830">
              Det finns inga transporter på väg som sker enbart för nöjes skull.
              Transporter är inte heller så billiga i dag så att de tål en straffbeskattning.
              Högre transportkostnader försämrar konkurrenssituationen för svenska
              varor på exportmarknaden.
            </seg>
            <seg n="347a72a8">
              Av transporterna med lastbil har 60 procent en längd under 10
              mil och kan inte ersättas med tåg föreställ dig gärna en last
              med grus från en grusgrop till ett vägbygge, betong till ett husbygge
              eller timmer till ett sågverk. Sträckorna mellan avsändare och
              mottagare är ofta relativt korta, eller också utförs transporterna
              på sträckor som saknar järnväg. De kan också vara av en sådan
              beskaffenhet att de faktiskt inte kan ske med järnvägsvagn. Vi
              har heller inte järnväg överallt i hela Sverige, och landets producenter
              och konsumenter finns inte enbart utmed befintliga järnvägar.
              De järnvägar vi har är dessutom redan tungt överbelastade med
              trafik.
            </seg>
            <seg n="fefbcde1">
              Självklart vill jag se en utveckling av järnvägstrafiken. Självklart
              vill jag se mer både gods och passagerare, och regeringen satsar
              otroligt mycket mer nu än tidigare på att bygga ut infrastrukturen
              vad gäller både vägar och järnvägar. Man bygger mötesspår, bygger
              bort flaskhalsar och satsar som sagt många fler miljarder än tidigare.
              Man ser också till att finansiera alla löften man går ut med.
            </seg>
            <seg n="544bb705">
              Åkerinäringen, som jag nämnde tidigare, har inte marginaler för
              att bära kostnaden. De har en marginal på mellan 2 och 4 procent.
              Där finns inte detta utrymme, utan det kommer att gå över till
              andra som får bära kostnaden. Det är alltså slutkonsumenten som
              får bära det höjda priset.
            </seg>
            <seg n="9e6e2b1c">
              Denna skatt drabbar inte heller enbart utländska åkare, vilket
              en del tycks tro. Sverige varken kan eller tillåts göra skillnad
              på nationalitet. Argumentationen om att utländska åkare ska vara
              med och betala för slitaget på de svenska vägarna och jämförelsen
              med vägskatter i andra länder i Europa håller inte heller, eftersom
              Sverige inte är något transitland. Utländska åkare som passerar
              gränsen ska i huvudsak leverera sina varor till svenska kunder,
              och kostnaden för kilometerskatten drabbar då just svenska kunder.
            </seg>
            <seg n="0d8700c3">
              Kilometerskatten kommer inte att flytta transporter från lastbil
              till järnvägar eftersom detta alternativ alltså inte finns. Där
              det redan finns och där det är möjligt tillämpas det genom kombiterminaler,
              där lastbilarna kör fram och lastar över till tåg. Kilometerskatten
              ger inte den miljöeffekt oppositionen hävdar utan omvandlas alltså
              till en ökad kostnad för butikernas dagligvaror och detaljhandeln.
              Det blir bara en ökad konsumentskatt som urskillningslöst drabbar
              barnfamiljer och pensionärer, gammal som ung. Maten, kläderna,
              toapappret, ja allt vi köper omfattas till någon del av en lastbilstransport.
            </seg>
            <seg n="50edc04b">
              Vill oppositionen höja skatten på varor kan de lika gärna göra
              det utan att gå omvägen via åkerinäringen.
            </seg>
            <seg n="de45791a">
              Ska vi åstadkomma en riktig miljöeffekt kan vi inte heller inrikta
              oss på vägsträckans längd. Avståndet mellan punkt A och punkt
              B är ju lika långt oavsett skattenivå. Det viktigaste är vad man
              använder för drivmedel och hur man kör. Precis som med personbilar
              är vi centerpartister inte motståndare till lastbilen eftersom
              vi inser att den inte är utbytbar om hela landet ska leva.
            </seg>
            <seg n="56d4ce9e">
              Jag kan hålla med om att punktskatt är ett mycket bra sätt att
              styra konsumtion till mer miljöriktiga alternativ, men i just
              de här två förslagen tycker jag nog att oppositionen är fel ute.
              Man uppnår inte något miljöresultat. Det blir bara skatteprat.
            </seg>
            <seg n="66e37543">
              Regeringen bygger som sagt ut järnvägar, bygger bort flaskhalsar
              och fixar mötesspår för många miljarder. I alliansregeringens
              energiöverenskommelse har man satt upp målet en fossilbränslefri
              fordonsflotta 2030, och det gäller även lastbilar.
            </seg>
            <seg n="b79714a5">
              Sedan fick vi, som sagt, en inbjudan från Miljöpartiets företrädare
              här att åka till Tyskland. Det kan jag nog tycka är en miljöbelastande
              och onödig resa. Jag skulle mycket hellre se att vi tar ett besök
              nere i Växjö hos Magnus Gunnarsson som jag skrev en artikel tillsammans
              med under förra valrörelsen. Han hjälpte mig med det underlag
              som jag behövde för att räkna fram vad en kilometerskatt kostar,
              och då var det också tal om höjda koldioxidskatter. Det var åtskilliga
              pengar.
            </seg>
            <seg n="c01cee58">
              Jag tror att det vore värdefullt att lyssna mer på de svenska
              åkarna. Jag tror inte att de blir hjälpta av att vi höjer skatten
              och att det blir ett rättvisare system om vi höjer den för både
              de svenska och de utländska åkarna. Det blir likväl en skattehöjning
              som drabbar alla.
            </seg>
          </u>
          <note type="speaker" n="74043bfb">
            Anf. 59 HANS OLSSON (S) replik:
          </note>
          <u who="hans_olsson_e726b9" xml:id="i-76a295c08a3de71d-5" n="7a156b3d">
            <seg n="aef2b23a">
              Fru talman! Jag ska försöka bena upp det hela lite grann när
              det gäller kilometerskatten.
            </seg>
            <seg n="7f53bd6a">
              Nu har jag hört företrädare för regeringspartierna vrida och
              vända på argumenten för att inte vilja göra någonting. Vi försöker
              komma med förslag som ska förbättra för Sverige, för näringen,
              och förhindra att utländska åkare konkurrerar ut den svenska näringen.
              Men, nej, ni vill inte, vill inte.
            </seg>
            <seg n="8f399b99">
              Det ska bli intressant att se hur många år det tar innan ni kommer
              att ändra er när det gäller kilometerskatten, för det är så att
              det kommer så småningom. Annars är vi inte speciellt smarta. Men
              det är ingen idé att tjata längre om det här, för vi har gjort
              det så mycket, och ni vill inte det, förstår jag.
            </seg>
            <seg n="66abc39c">
              Karin Nilsson får det att låta som att vi vore fiender till svenskt
              jordbruk. Jag vill då bara påminna om några saker när det gäller
              jordbruket.
            </seg>
            <seg n="9f420ae5">
              När alliansregeringen tillträdde var LRF efter några år väldigt
              upprörda och pekade på några saker som hade ställt till det rejält
              för jordbruket. Jag tror att man räknade med att det skulle bli
              extra kostnader på 500 miljarder. Det var att ni höjde arbetsgivaravgifterna,
              som vi hade sänkt, och att ni lade på skatt på trafikförsäkringen
              som gjorde dem väldigt upprörda. Sedan har ni tagit bort återföringen
              av dieselskatten för att ställa om till miljövänliga alternativ.
            </seg>
            <seg n="64fc03e2">
              Ni har gjort en hel del som gått mot det svenska jordbruket.
            </seg>
          </u>
          <note type="speaker" n="6535b6b1">
            Anf. 60 KARIN NILSSON (C) replik:
          </note>
          <u who="unknown" xml:id="i-0a7625e18853a4a2-4" n="7027cdc9">
            <seg n="cf30fe6b">
              Fru talman! Jag ska försöka ta det i tur och ordning.
            </seg>
            <seg n="166083fd">
              När det gäller kilometerskatten kommer jag att fortsätta säga:
              Jag vill inte, vill inte. Jag anser att det är ett effektlöst
              förslag när det gäller miljön.
            </seg>
            <seg n="17f2b274">
              Jag tycker att vi ska prata om biodiesel, biogaser och andra
              alternativa drivmedel. Det finns en flora och det kommer att finnas
              en ännu större flora av alternativ. Men att ersätta de transporter
              som måste ske från leverantör till kund med någonting annat, att
              de ska kunna ske med andra färdmedel som tåg, båt eller någonting
              annat än lastbil, är inte möjligt, därför att vi inte har avsändare
              och mottagare utmed järnvägen. Och det blir inte miljövänligare
              av att lägga på en skatt på en resa som ändå är nödvändig att
              genomföra.
            </seg>
            <seg n="e1f7f8da">
              Jag fortsätter nog att vidhålla åren framöver att jag inte vill,
              för det är inte sträckan som avgör miljöbelastningen om man har
              en punkt A och en punkt B att utgå från.
            </seg>
            <seg n="59ac490a">
              När det gäller handelsgödselskatten är det ett bekymmer att man
              vill lägga på nya skatter på jordbruket i Sverige där vi redan
              har kommit längst. Vi har hårdare regler när det gäller innehållet
              i handelsgödsel. Vi har hårdare regler för vilken mängd som får
              spridas och när det får spridas. Vi har över huvud taget hårdare
              regler för vår landsbygds- och jordbruksproduktion.
            </seg>
            <seg n="c59edc73">
              Nu hinner jag inte säga något om återföringen av dieselskatten.
              Men just de här två sakerna var just de som stod emot varandra
              och som nämndes av Folkpartiets företrädare alldeles nyss.
            </seg>
          </u>
          <note type="speaker" n="f9469d22">
            Anf. 61 HANS OLSSON (S) replik:
          </note>
          <u who="hans_olsson_e726b9" xml:id="i-76a295c08a3de71d-6" n="7a156b3d">
            <seg n="d92ec8d3">
              Fru talman! Det måste vara tråkigt att bara säga: Jag vill inte,
              vill inte. Jag kommer nog mer att säga: Jag vill, jag vill. Och
              det känns faktiskt lite trevligare.
            </seg>
            <seg n="376f4723">
              Jag är helt övertygad om att om man inför kilometerskatt kan
              man skruva in olika parametrar när systemet är i gång som kan
              stödja övergången till biodiesel och vad som helst framöver som
              syns vara viktigt. Detta är ju ett kanoninstrument för att ställa
              om. Sedan kan man lägga in olika parametrar som man blir överens
              om.
            </seg>
            <seg n="683f390d">
              När det gäller handelsgödselskatten har Karin Nilsson egentligen
              inte det största problemet med mig eller oppositionen, för vi
              är ju i minoritet här.
            </seg>
            <seg n="5a231f1e">
              Jag har för mig att det fanns en film en gång i tiden som hette
              Sova med fienden . Det är väl lite grann det som är Karin Nilssons
              problem om det är så besvärligt med skatten på handelsgödsel,
              för problemet har ju Karin Nilsson i sin egen regeringskonstellation.
              Som jag har förstått när jag har lyssnat på Folkpartiets representant
              kommer man ju att stenhårt driva frågan om skatt på handelsgödsel
              i budgetförhandlingarna, så där sitter Karin Nilssons problem.
              Börja på den egna bakgården, så får jag väl önska Karin Nilsson
              lycka till.
            </seg>
            <seg n="3de8e065">
              En sak som är viktig och som jag tror att ni inte har löst är
              att handelsgödselskatten återfördes till näringen för att hjälpa
              till med forskning och utveckling. Jag vet inte om de pengarna
              har kommit jordbruket till del.
            </seg>
          </u>
          <note type="speaker" n="8d8d8068">
            Anf. 62 KARIN NILSSON (C) replik:
          </note>
          <u who="unknown" xml:id="i-0a7625e18853a4a2-5" n="7027cdc9">
            <seg n="ecf07823">
              Fru talman! Självklart vill jag också säga att jag vill, jag
              vill, men inte när det gäller kilometerskatten. Vi har andra tankar,
              och vi vill ha annat i tankarna.
            </seg>
            <seg n="67920f67">
              Bilen är inte fienden. Vi vill jaga utsläppen, och utsläppen
              ska då inte komma från fossila bränslen eller drivmedel. Där har
              vi väldigt många tankar om vad vi vill och kommer också att genomföra
              dem för att nå en fossilbränslefri transportsektor till 2030.
            </seg>
            <seg n="3c4a96da">
              Återföringen av dieselskatt kommer också att blandas in i detta
              med utsläppsdelarna. Där kommer skatt in för att hjälpa till att
              klara av en omställning från ett fossilbränsleberoende till alternativa
              drivmedel. Den omställningen, kan jag villigt erkänna, har inte
              varit enkel. Det finns inte särskilt många alternativa fordon.
              Möjligtvis kan man börja konvertera, men i dag finns det bara
              en traktor som är konverterad, vad jag förstår, och som går på
              dispens.
            </seg>
            <seg n="f872cb40">
              Omställningen har alltså inte varit så enkel som jag skulle önska.
              Jag vill givetvis att vi får fler miljövänliga fordon och ett
              miljövänligt jordbruk. Vi är ju väldigt beroende av maskiner för
              att klara jordbruksproduktionen, särskilt inom det miljövänliga
              ekojordbruket.
            </seg>
            <seg n="d1490a90">
              Det hindrar inte att vi måste minska pålagorna på jordbruket.
              I detta fall plockade man bort handelsgödselskatten eftersom Sverige
              var ensamt om att ha en handelsgödselskatt. Våra konkurrentländer
              hade inte denna skatt, och därför befann vi oss i ett underläge.
            </seg>
          </u>
          <note type="speaker" n="a6658c56">
            Anf. 63 MATS PERTOFT (MP) replik:
          </note>
          <u who="mats_pertoft_b36794" xml:id="i-1d0f2f7ddc728759-7" n="7ddf2d09">
            <seg n="ff43e883">
              Fru talman! Jag ser med spänning fram mot debatten mellan Centerpartiet
              och Folkpartiet om konstgödselskatten efter att vårbudgeten har
              presenterats.
            </seg>
            <seg n="cb1a0b37">
              Det jag vill ta upp med Karin Nilsson är frågan om lastbilstransporter.
              Jag har aldrig sagt att vi ska avskaffa lastbilar. De kommer alltid
              att behövas för korta transporter. Däremot ska de helst inte användas
              för långa transporter. De ska också vara så miljövänliga som möjligt.
              Här är nog Karin Nilsson och jag överens. Frågan är hur man skapar
              system för det.
            </seg>
            <seg n="50fdca57">
              Jag utökar gärna min inbjudan. Karin Nilsson och jag kan åka
              till Tyskland via Växjö som ligger på vägen. I Tyskland utökar
              de systemet från att omfatta alla motorvägar till att omfatta
              en betydligt större andel av de tyska vägarna. De har en tydlig
              miljöprofilering där man betalar mer om man åker med en skitig
              gammal lastbil än om man åker med en modern miljöanpassad. Ett
              sådant system handlar om avstånd, område och miljö.
            </seg>
            <seg n="e8f7fb5f">
              Åkerinäringen har i dag problem med osjyst konkurrens från utländska
              åkare, och Sverige är visst ett transitland. Titta bara på motorvägarna
              utanför Helsingfors. Problemet är att utländska åkare även tar
              över annan trafik än transittrafiken.
            </seg>
            <seg n="be98dc7a">
              Här har Alliansen inga lösningar. Till och med Svenska Dagbladet
              klagar på att Alliansen har för få förslag och lösningar på Sveriges
              problem.
            </seg>
            <seg n="0d9ef080">
              Varför detta envisa motstånd?
            </seg>
          </u>
          <note type="speaker" n="62dd4e86">
            Anf. 64 KARIN NILSSON (C) replik:
          </note>
          <u who="unknown" xml:id="i-0a7625e18853a4a2-6" n="7027cdc9">
            <seg n="8d35ba1a">
              Fru talman! Folkpartiets artikel var intressant. Den innehöll
              mycket om havsmiljön och om andra insatser där vår regering redan
              har gjort mycket och kommer att fortsätta göra mycket och där
              man satsat miljömiljarder på Östersjön och Västerhavet. Det var
              ett insiktsfullt uppvaknande att man skrev så mycket om miljön
              i denna artikel. Däremot är jag fortfarande tveksam till delen
              om handelsgödselskatt, men det blir som sagt en förhandlingsfråga
              mellan fyra partier.
            </seg>
            <seg n="24ba7f11">
              Mats Pertoft och Miljöpartiet argumenterar för att man ska göra
              skillnad på långa och korta transporter. Hur ska man kunna göra
              det? I en del diskussioner vi har haft i kammaren ska man ta hänsyn
              till resorna i Norrland, och ibland ska man ta hänsyn till skogsnäringen.
              Ibland ska man ta hänsyn till avståndet till tänkbar järnväg,
              och nu ska man ta hänsyn till långa transporter kontra korta transporter.
              Man ska dessutom komma åt osjyst konkurrens genom att särbehandla
              utländska åkare. Jag förstår inte hur många parametrar vi ska
              ha i systemet för att få en effekt som innebär att vi klarar av
              en miljöåtgärd.
            </seg>
            <seg n="277d8155">
              Transporten måste utföras. Oavsett om transporten utförs av en
              åkare som har eller inte har ett svenskregistrerat fordon kommer
              en skattehöjning att belasta konsumenten, och transporten har
              utförts. Om det är fuldiesel, eller hur ni uttrycker det, som
              används kommer vi inte åt det genom en kilometerskatt. Vi kommer
              bara att belasta transportnäringen överlag med en höjd kostnad
              som får betalas av någon annan.
            </seg>
          </u>
          <note type="speaker" n="eedaa0f1">
            Anf. 65 MATS PERTOFT (MP) replik:
          </note>
          <u who="mats_pertoft_b36794" xml:id="i-1d0f2f7ddc728759-8" n="7ddf2d09">
            <seg n="624fd496">
              Fru talman! Jag inser att Karin Nilsson skulle behöva göra den
              där resan till Tyskland. Erbjudandet kvarstår, och jag tar tacksamt
              emot svar.
            </seg>
            <seg n="d77416d8">
              I mitt anförande tog jag upp etanolundantaget. Kommer undantaget
              för beskattning av etanol, alltså biobränsle, att fortsätta efter
              2013? Jag antar att detta behandlas på något av Centerpartiets
              departement, antingen Näringsdepartementet eller Miljödepartementet.
              Kan man få ett besked i frågan? Alla som använder etanolbilar
              skulle vilja veta. De som producerar och säljer etanolbilar skulle
              vilja veta.
            </seg>
            <seg n="8a20ed3f">
              Jag får allt fler oroväckande samtal som handlar om detta. Kan
              Karin Nilsson ge mig ett besked? Vad gäller för etanolundantaget?
            </seg>
          </u>
          <note type="speaker" n="5c863008">
            Anf. 66 KARIN NILSSON (C) replik:
          </note>
          <u who="unknown" xml:id="i-0a7625e18853a4a2-7" n="7027cdc9">
            <seg n="bfedea4b">
              Fru talman! När det gäller den osjysta konkurrensen inom åkerinäringen
              handlar det inte om vem som kör utan att man följer de lagar och
              regler som finns i Sverige.
            </seg>
            <seg n="21bd4ad0">
              Jag skrev tidigare motioner efter att ha träffat ett åkeriföretag
              i Kalmar län. Man berättade om dygnsreglerna med rätt antal timmar
              vila och att det är viktigt att följa dessa regler och den svenska
              lagstiftningen för de svenska åkarna. Det påverkar givetvis priset
              för transportern.
            </seg>
            <seg n="bbf0629f">
              Mitt förslag i det fallet var att vi skulle göra det enklare
              att ta fast dem som bryter mot regelverken och omedelbart avkräva
              dem böter så att de inte kunde fortsätta att fuska i systemet.
              Det handlar dock inte alls om kilometersträckor.
            </seg>
            <seg n="b4656e0d">
              När det gäller etanolundantaget efter 2013 har regeringen bedömt
              att etanolbilarna är första generationens miljöbilar och att man
              måste gå vidare i utvecklingen. Det är en stor volym etanol som
              krävs, och den är inte så energieffektiv som man skulle kunna
              önska. Det bidrar också till utsläpp.
            </seg>
            <seg n="3c6e2bb6">
              Jag håller dock med om att vi har byggt upp ett system och en
              infrastruktur för etanolfordon, så det är viktigt att vi kan hålla
              nere kostnaden för bränslet även om inte bilen i sig har ett undantag.
              Det är ett miljövänligt bränsle, och inblandningen av etanol i
              den vanliga bensinen är viktig att få med för att kunna uppnå
              de resultat med sänkt fossildrivmedelsanvändning som vi tänkt
              oss.
            </seg>
          </u>
          <note type="speaker" n="1b499a70">
            Anf. 67 EMMA WALLRUP (V) replik:
          </note>
          <u who="unknown" xml:id="i-c671efe625fdbd4b-15" n="7027cdc9">
            <seg n="f9523049">
              Fru talman! Handelsgödsel bidrar till övergödning, vilket är
              ett stort problem, och har även stor klimateffekt vid tillverkning
              då det går åt mycket energi. Ofta produceras den dessutom i länder
              med kolkraft, så det är stora växthusgasutsläpp kopplade till
              produktionen av handelsgödsel. Det avgår också mycket lustgas
              när man använder handelsgödsel på markerna, och det är en mycket
              starkare växthusgas än koldioxid. Handelsgödsel är alltså ett
              stort problem på många sätt.
            </seg>
            <seg n="bab57a8a">
              Sverige låg tidigare före och hade skatt på handelsgödsel, men
              den har tagits bort.
            </seg>
            <seg n="166a94fd">
              Det känns som att Centerpartiet som kallar sig ett miljöparti
              går med på att ta myrsteg i politiken. Det är allvarligt eftersom
              vi har kort tid på oss för att ställa om. Som jag sade tidigare
              är forskarna osäkra. Vi kan ha tio år på oss, men det kanske är
              mindre.
            </seg>
            <seg n="a2d0846c">
              Samma sak gäller kilometerskatten. Här har vi en möjlighet att
              påverka industrin så att den börjar frakta på ett bättre sätt,
              ställer om lastbilarna så att de blir effektivare och har incitament
              till förändring. Det är från lastbilstransporterna som ökningen
              av utsläppen kommer i dag i Sverige. Det är ett väldigt stort
              problem att utsläppen fortsätter att öka samtidigt som man har
              som mål att de ska minska.
            </seg>
            <seg n="21a2b8d9">
              Jag undrar och detta har jag frågat dig i en tidigare debatt
              också: Hur ser ni framför er att transportsystemet ska ställas
              om, och hur ska det göras i tid? Fungerar det verkligen i den
              här takten?
            </seg>
          </u>
          <note type="speaker" n="8f330326">
            Anf. 68 KARIN NILSSON (C) replik:
          </note>
          <u who="unknown" xml:id="i-0a7625e18853a4a2-8" n="7027cdc9">
            <seg n="43427307">
              Fru talman! När det gäller handelsgödsel har vi som sagt i dag
              ett mycket strängare krav när det gäller kadmiumhalter. Vi har
              en insikt när det gäller hektargivorna så att vi inte lägger ut
              mer gödsel på markerna än vad växterna faktiskt tar åt sig. Jag
              känner att det finns en god kontroll från näringen när det gäller
              att jobba aktivt med de här frågorna och minimera läckagen från
              markerna.
            </seg>
            <seg n="c52f4078">
              Därför tycker jag att det är mycket märkligt att man vill lägga
              på en skatt som i stället flyttar ut produktionen utanför Sveriges
              gränser. Vi vet att våra grannländer runt omkring oss inte har
              de här stränga reglerna när det gäller kadmiumhalten, vi vet att
              de inte har de här stränga reglerna när det gäller mängden som
              får läggas ut på markerna, och vi vet att de har en annan form
              av djurproduktion med större stallar och mer fabriksliknande produktion
              av livsmedel, vilket gör att man också har ett stort läckage från
              stallgödsel.
            </seg>
            <seg n="ce966832">
              Det är detta man ger våra konsumenter som alternativ eftersom
              det blir högre kostnader på de svenska jordbruksprodukterna. Jag
              ser inte att det förbättrar miljönyttan eller klimatnyttan i Sverige
              eller globalt, för den delen. Det är ju faktiskt inte bara lilla
              Sverige som är viktigt i sammanhanget när det handlar om jordens
              framtid.
            </seg>
            <seg n="649fcd7c">
              Jag hinner inte säga någonting om kilometerskatten nu, utan det
              får vi ta i nästa omgång.
            </seg>
          </u>
          <note type="speaker" n="20b2a89e">
            Anf. 69 EMMA WALLRUP (V) replik:
          </note>
          <u who="unknown" xml:id="i-c671efe625fdbd4b-16" n="7027cdc9">
            <seg n="4fc65b76">
              Fru talman! För att kunna påverka sin omvärld behöver man gå
              före, och som ett litet land tror jag att den sak som man kanske
              kan påverka mest med är att vara ett gott exempel. Jag håller
              med om att vi behöver minska utsläppen i världen totalt sett och
              att det är ett gigantiskt problem, men Sverige har goda förutsättningar
              vi har infrastruktur, mycket skog, vind och vatten och därför
              stora möjligheter att ställa om. Det är jätteviktigt att vi använder
              de möjligheterna. Vi är ett av få länder på jorden som är ett
              välfärdsland och har möjligheter att gå före när jorden nu är
              i en sådan situation att det behöver ske en omställning och det
              fort, och det behövs massor av goda exempel.
            </seg>
            <seg n="bfd92ef1">
              Jag vet att LRF har ifrågasatt den borgerliga regeringen och
              det borgerliga styret i kommunerna för att man inte använder den
              offentliga upphandlingen till att upphandla lokalt producerad
              mat, vilket skulle gynna den lokala produktionen. I stället upphandlar
              man till exempel kött producerat i andra länder.
            </seg>
            <seg n="d7cf86dd">
              Det här är ett väldigt stort problem, tycker bönderna och LRF.
              Det är ganska konstigt att man för en politik där man pratar om
              att produktionen flyttar utomlands samtidigt som man inte själv
              gynnar den inhemska produktionen när vi också behöver börja gynna
              mer lokal produktion ur omställningssynpunkt.
            </seg>
            <seg n="54bf0759">
              Jag undrar fortfarande: Vilka incitament ser du framför dig som
              kan styra om utvecklingen så att vi får en omställning i tid?
              Ni hänvisar ofta till jobben och att det är på grund av dem som
              vi inte kan göra det ena eller det andra för att de kan försvinna
              utomlands. Men jag tycker att det är väldigt visionslöst. Man
              måste väl kunna se en hållbar framtid framför sig? Man måste väl
              kunna skapa gröna jobb som faktiskt leder till hållbar utveckling?
              Var finns de visionerna hos er?
            </seg>
          </u>
          <note type="speaker" n="e071088a">
            Anf. 70 KARIN NILSSON (C) replik:
          </note>
          <u who="unknown" xml:id="i-0a7625e18853a4a2-9" n="7027cdc9">
            <seg n="ea473fd6">
              Fru talman! Jag kan inte hålla med om att vi är visionslösa.
              Jag menar att de förslag som har kommit fram från oppositionen
              när det gäller både kilometerskatten och handelsgödselskatten
              faktiskt inte har en funktion i sammanhanget. De har inte en miljöeffekt.
              De leder inte dit vi har tänkt oss för att förbättra miljön. Transporterna
              måste på något vis genomföras, men de blir dyrare. Maten måste
              på något vis produceras, men den blir dyrare i Sverige, och då
              köper man mindre miljövänligt producerad mat någon annanstans
              ifrån. Alltså har det inte blivit avsedd effekt med alla de argument
              som vi hör från oppositionen.
            </seg>
            <seg n="35d6dbec">
              Jag vill inte på något vis säga att jag motsätter mig några påståenden
              när det gäller att Sverige måste ha ett högt mål och att Sverige
              måste gå före, men jag måste förstås bejaka förslag som leder
              dit vi vill nå.
            </seg>
            <seg n="a42c088e">
              Vi vill nå en miljöomställning på många områden. Den offentliga
              upphandlingen är ett otroligt bra exempel där Centerpartiet för
              flera år sedan utarbetade lathundar för kommunpolitiker över hela
              landet för att hitta exakta formuleringar utifrån de krav som
              vi ställer på de svenska livsmedelsproducenterna och köpa in utifrån
              samma krav.
            </seg>
            <seg n="572e36ff">
              Likväl har vi haft problem med EU och de regelverken, men det
              man nu jobbar aktivt med är att bryta ned upphandlingsunderlagen
              i små delar så att de producenter som finns lokalt kan gå in med
              ekologiskt och närproducerat och ta hand om vissa delar och uttrycka
              kvalitet och leva upp till de regler som vi ställer på jordbruket.
              Då kan underlagen motsvara det när vi handlar upp.
            </seg>
            <seg n="75751fa8">
              Där är vi definitivt inte oense, utan det är vägen som når fram
              till detta som är avgörande. Jag vill gärna skicka vidare de exempel
              som finns i landet i dag där man har kunnat gå runt EU i de här
              frågorna och uppnå kvalitet och miljömål.
            </seg>
          </u>
          <note type="speaker" n="59c511b6">
            Anf. 71 LARS GUSTAFSSON (KD):
          </note>
          <u who="lars_gustafsson_b4f09a" xml:id="i-7b458d5a45ce6f8d-1" n="ece9ef8a">
            <seg n="dab2a7af">
              Fru talman! Det är många tankar som far runt när man kommer in
              så här i slutet på debatten och det påstås än det ena och än det
              andra. Ofta är replikväxlingarna repriser.
            </seg>
            <seg n="cde749b2">
              Punktskatter är ofta avsedda att vara styrmedel. Vi har exempelvis
              alkoholskatt och miljöskatt för att man vill styra i en viss riktning.
              Tyvärr har ibland också punktskatter haft brister i transparens
              och träffsäkerhet och fått motsatt verkan.
            </seg>
            <seg n="f3c6ed98">
              Ett exempel på kontraproduktivitet är hur man utformar fordonsskatten
              och att det är lika skatt för likadana fordon i stället för att
              utgå från vad som borde vara utsläppsvärde eller liknande. Alltså
              är det samma skatt för fordon som inte används på ett helt år
              som för ett som används. Styrmedlen är alltså ganska dåliga.
            </seg>
            <seg n="da1d5a0f">
              Så kommer vi till nästa fråga. Om man har ett område och lägger
              på lika mycket beskattning på alla som finns inom detta område,
              hur kommer det att förändra den snedvridna konkurrensen? Det kommer
              inte att göra någonting, utan det kommer bara att innebära att
              man ökar fiskaliteten och tar in mer pengar för att lägga mer
              börda på en bransch som redan har det svårt.
            </seg>
            <seg n="37658af5">
              Vi från Hallandsbänken besökte i höstas ett större företag jag
              ska inte nämna namnet här tillsammans med Sveriges Åkeriföretag
              i Halland. Redan i dag går alla deras norrgående transporter mellan
              Helsingfors och Luleå på järnväg. Man använder järnvägen så mycket
              som det går, men ofta är det omöjligt att transportera någonting
              annat än på väg.
            </seg>
            <seg n="1f56a6d0">
              Jag ställde frågan till dem hur de ser på resonemanget om kilometerskatt
              och om riksdagen skulle besluta om en pålaga som kilometerskatten.
              Svaret från Sveriges Åkeriföretag och från åkaren var att en sådan
              skatt endast kommer att utdebiteras på konsumenten. Det kommer
              bara att bli dyrare, helt enkelt, men det kommer inte att ta bort
              problemen för de svenska åkarna med oseriösa utländska företag
              därför att alla ska betala cabotageavgift, Euro VI och så vidare.
            </seg>
            <seg n="7bacd690">
              I stället kommer en sådan skatt att ytterligare försämra kostnadsläget
              för svensk åkerinäring och därmed hota fler jobb. Det upprop som
              skedde i Vara för bara några dagar sedan visar också på detta.
              Man nämnde över huvud taget inte kilometerskatten som ett problem,
              utan man hade problem med oseriösa arbetstider, körscheman, svartjobb
              och en mängd andra saker.
            </seg>
            <seg n="8ba97c28">
              Jag brukar alltid vända mig till professionen, till dem som verkligen
              kan det här, eftersom jag inte är expert på allting. Per Kågeson,
              professor vid Kungliga Tekniska högskolan, gav för något år sedan
              ut en bok med titeln Miljöbil på villovägar . Jag rekommenderar
              er att läsa den. Han visar hur fel man kan hamna genom att använda
              pengarna på ett felaktigt sätt.
            </seg>
            <seg n="8aabfc2e">
              Vid ett tillfälle fick han frågan vad som vore effektivt om vi
              satsade 400 miljarder kronor till att förbättra och minska utsläppen
              i Sverige. Han ansåg att vi i första hand inte skulle satsa dem
              på järnväg. Det visar sig nämligen att 90 procent av alla transporter
              är under 30 mil. 60 procent av alla transporter med lastbil är
              under 10 mil. Det innebär att man skulle behöva satsa 300400 miljarder
              kronor för att minska lastbilstrafiken med 10 procent.
            </seg>
            <seg n="b63d7318">
              Det är bra att ha lite siffror i huvudet när man diskuterar detta.
              Om man verkligen vill göra någonting är det klokare, enligt min
              och Kristdemokraternas uppfattning, att hitta ett pragmatiskt
              sätt för att minska utsläppen. Det hade varit bättre om denna
              kammare satt upp ett mål om att minska utsläppen över en viss
              tid. Då hade vi nått mycket längre än att bara fokusera på exakt
              vilket bränsle vi ska ha.
            </seg>
            <seg n="b8d90144">
              Låt oss se på transporter av skogsråvara. Jag tror att skogen
              är den största inkomstkällan i Sverige. Jag har hört siffran 450
              miljarder i omsättning. Om man lade på branschen en kilometerskatt
              skulle kostnaden enligt beräkningar öka med 1,8 miljarder, vilket
              helt skulle sopa bort möjligheten för svenska sågverk att fortsätta
              sin verksamhet. Det kan vara bra att veta.
            </seg>
            <seg n="e6f402c1">
              Man kan säga att vi ska ha undantag från EU-reglerna, men vi
              vet att det inte kommer att fungera. Vi vet att det blir mycket
              svårt att ha undantag regionalt och så vidare. När det exempelvis
              gäller skogsråvaran går stora mängder transporter i södra Sverige
              tvärs över landet, inte minst från Småland till västkusten. Det
              innebär i praktiken att vi inte kommer att nå det mål som man
              påstår att man vill nå, varken miljömässigt eller konkurrensmässigt.
              I stället måste de nås genom andra åtgärder. Ska man införa något
              bör det ske inom EU-zonen. Det är det rimligaste sättet för att
              få likvärdiga förutsättningar. Dessutom borde vi optimera kostnadseffektiviteten
              i de insatser vi gör.
            </seg>
            <seg n="cac766cd">
              Ett förslag från Socialdemokraterna är att den svenska fiskeflottan
              inte ska få någon skattenedsättning för sitt drivmedel. Ska vi
              slå ut svensk fiskenäring också? Nu har vi snart slagit ut jordbruket,
              rennäringen och fiskenäringen. Ska vi i stället låta alla andra
              komma hit? Om vi ska ha en långsiktig politik måste vi driva den
              gemensamt. Vi befinner oss i den situationen att vi tillhör EU,
              och de flesta partier i denna kammare tycker att vi bör hitta
              övergripande lösningar. Vill vi nå ytterligare miljöförbättringar
              bör det ske inom ramen för EU. Det anser jag och Kristdemokraterna.
            </seg>
          </u>
          <note n="2fd71660">
            Härmed yrkar jag bifall till utskottets förslag i betänkandet.
          </note>
          <note type="speaker" n="d0b10667">
            Anf. 72 KEW NORDQVIST (MP):
          </note>
          <u who="kew_nordqvist_e9a604" xml:id="i-aa7e00aee9d1402f-0" n="78cd1789">
            <seg n="8de0f000">
              Fru talman! Först vill jag tacka för att jag fått tillfälle att
              delta i skatteutskottets debatt. Sedan vill jag yrka bifall till
              reservation 5 om skatt på handelsgödsel. Min motion om återinförd
              skatt på konstgödsel är skriven för att skydda miljön, klimatet
              och vår folkhälsa.
            </seg>
            <seg n="57c170e0">
              Skatteutskottets betänkande nr 16 Allmänna motioner om punktskatter
              må för ovana öron låta knastertorrt. Men det vet såväl ni, ärade
              skatteutskottets ledamöter, som jag att det kan innehålla en hel
              del dramatik. Skatt är inte bara ett sätt för staten att skaffa
              sig inkomster utan även ett sätt att styra olika skeenden i samhället.
              Just för att styra användningen av konstgödsel och spridningen
              av den giftiga tungmetallen kadmium har jag väckt en motion i
              riksdagen om att återinföra skatt på densamma.
            </seg>
            <seg n="15c7e355">
              Fru talman! När jag relativt sent i livet engagerade mig i partipolitiken
              var det med föresatsen att rädda världen. Naivt? Kanske det. Patetiskt?
              Må så vara. Men det är mitt rättesnöre för mitt arbete i riksdagen.
            </seg>
            <seg n="1b8beb06">
              Jag har min bakgrund som småländsk ekobonde i 25 år, med kossor
              och får. Jag har velat kunna säga till mina barnbarn att jag gjort
              vad jag kunnat för att ge dem, våra kommande generationer, en
              hyfsat ren jord att förvalta vidare. Likadant vill jag kunna säga
              till dem om mitt arbete i denna kammare. Det är den yttersta anledningen
              till att jag väcker min motion, inte för att bråka och ställa
              till besvär för mina före detta kolleger.
            </seg>
            <seg n="94a63700">
              Varje år lägger svenskt lantbruk ut ungefär 200 000 ton industriellt
              framställt kväve på våra åkrar. Slår vi ut det hamnar vi på ungefär
              80 kilo kväve per hektar. Varje kilo kväve kräver i tillverkningen
              fossil energi i storleksordningen 11 ½ liter olja, beroende på
              process. Man kan alltså säga att det läggs ut närmare 100 liter
              olja på varje hektar åker varje år. Om vi översätter det till
              riksnivå innebär det att svenskt lantbruk lägger på en supertanker
              olja på våra åkrar varje år. Konstgödseln ska dessutom distribueras
              till varje enskild gård och spridas på varje hektar. Till det
              går det som bekant också åt olja.
            </seg>
            <seg n="136df3ef">
              Vid såväl spridning som tillverkning släpps stora mängder växthusgaser
              ut i atmosfären. Det gäller både koldioxid och den betydligt mer
              potenta växthusgasen lustgas.
            </seg>
            <seg n="4b5b43be">
              Ett annat växtnäringsämne i konstgödseln är fosfor. Som det nu
              är har vi ett linjärt tänkande med brytning av ändlig fosfor ur
              jordskorpan, vilket är ett brott mot systemvillkoren. Via åkern
              hamnar det sedan i ett förorenat rötslam eller som sediment i
              någon recipient. Många menar att vi inom kort står inför ett peak
              fosfor, alltså att tillgången sinar och priset rusar.
            </seg>
            <seg n="ff3b35a8">
              Ett akut problem är fosforns förorening av kadmium. Kadmium är
              en mycket lömsk och giftig tungmetall, speciellt farligt för våra
              barn och gravida kvinnor. Framför allt är det njurskador och benskörhet
              som visar sig. Spridningen av kadmium står i direkt strid med
              de av oss i riksdagen fattade miljömålen. Kadmium ackumuleras
              i åkerjorden och har på många ställen nått farliga nivåer. Till
              exempel tas inte gröda till barnmat från speciellt utsatta jordar.
              Det lömska består i att kroppen inte gör sig av med kadmium, utan
              den ackumuleras under livet.
            </seg>
            <seg n="ff91d432">
              För mig som gammal bonde är det obegripligt hur man kan försvara
              fortsatt giftspridning. Det får kommande generationer dras med.
              Giftspridningen är helt oförenlig med den hederskodex som säger
              att vi ska lämna efter oss en jord i minst lika gott skick som
              när vi tog över den. Varför ska vi inte beskatta det som är farligt?
              Varför vill regeringen göra det billigare att sprida kadmium?
              Vägledande i min värld har varit att den som förorenar ska betala.
            </seg>
            <seg n="c7cb87f0">
              28 framstående internationella forskare har under ledning av
              professor Johan Rockström vid Helsingfors Environmental Institute
              tagit fram nio planetära gränsvärden för hur mycket mänsklig aktivitet
              jorden klarar av. Man varnar för att abrupta miljöförändringar
              kan ske då vissa trösklar överträds. Redan i dag har gränserna
              överskridits inom tre områden: utsläpp av koldioxid, biologisk
              mångfald och utsläpp av kväve och fosfor. Det finns alltså all
              anledning att begränsa utsläppen av kväve och fosfor, och här
              passar förslaget om beskattning av konstgödsel väl. En skatt kommer
              att leda till minskad användning av konstgödsel, vilket har till
              effekt att bekämpningsmedelsanvändningen ges förutsättningar att
              minska.
            </seg>
            <seg n="3097b012">
              I går gästades miljö- och jordbruksutskottet av Naturskyddsföreningens
              ordförande Mikael Karlsson och dess generalsekreterare Svante
              Axelsson. De önskade beskattning av konstgödsel, precis av de
              skäl jag här anför. Det är alltså en stor opinion som stöder mig
              i detta avseende.
            </seg>
            <seg n="6ed75761">
              Ett annat skäl till att föreslå skatt på konstgödsel är att det
              gör det ekologiska lantbruket, relativt sett, lönsammare. Det
              skulle gynna en övergång till ekologisk produktion, och på så
              vis skulle vi snabbare nå riksdagens uppsatta mål om 20 procent
              ekologiskt odlad areal. Ekologiskt lantbruk drar nytta av det
              faktum att luften består av närmare 80 procent kväve. Genom att
              dra nytta av kvävefixerande växter, såsom klöver och ärter, kan
              den ekologiske bonden alltså få kväveförsörjningen tryggad.
            </seg>
            <seg n="f61f4f31">
              Sedan, fru talman, kan jag inte låta bli att kommentera artikeln
              på DN Debatt lördagen den 10 mars, där ledande folkpartister,
              däribland Jan Björklund, Marit Paulsen och Anita Brodén, skriver
              att partiet är självkritiskt till att alliansregeringen tog bort
              skatten på handelsgödsel. De föreslår ny skatt med sikte på att
              minska användningen av kadmium i jordbruket. De skriver också
              om övergödning och hur intäkterna ska användas. Det är uppenbart
              att det inte bara är kadmium som ska beskattas utan även kväve,
              likt den skatt som avskaffades.
            </seg>
            <seg n="98eeb4b9">
              Naturligtvis vore jag väldigt glad om Folkpartiet nu tog chansen
              och röstade för sin egen nyligen aviserade politik genom att lite
              senare i dag i kammaren rösta för mitt förslag.
            </seg>
            <seg n="b2c02499">
              Jag lyssnade tidigare på Folkpartiets Martin Andreasson när han
              sade att punktskatter skulle kunna vara motiverade av folkhälsoskäl
              och miljöskydd. Varsågod och tryck på rätt knapp!
            </seg>
            <seg n="337708ce">
              Fru talman! Jag vill slutligen påminna om att konstgödselskatten
              inte är föreslagen för att försvinna in i statsbudgetens svarta
              hål. Den ska återgå till lantbruksnäringen för att finansiera
              olika miljöåtgärder. Skatten får då dubbel miljönytta, eller styrning
              om man så vill.
            </seg>
          </u>
          <note type="speaker" n="68f5ace0">
            Anf. 73 HENRIK RIPA (M):
          </note>
          <u who="unknown" xml:id="i-c671efe625fdbd4b-17" n="7027cdc9">
            <seg n="40001f91">
              Fru talman och ledamöter! Jag vill säga några ord om min motion
              om höjd tobaksskatt. Jag önskar att det som stod i den var sant,
              men det är det tyvärr inte.
            </seg>
            <seg n="4a6e733a">
              Motivet för att följa WHO:s rekommendation om en höjning på 5
              procent om året för tobaksskatterna är självklart att rädda liv.
              Man vet att en höjning på 10 procent skulle ge någonstans mellan
              2 ½ procent och 6 procent minskad rökning.
            </seg>
            <seg n="34be20ef">
              I trafiken dog det förra året 314 personer. Av det dödliga våldet
              dog 100 personer. I min motion står att 700 dör om året av rökning,
              men det saknas en nolla. Det skulle vara 7 000.
            </seg>
            <seg n="53a6879f">
              Jag vill därför ta detta tillfälle i akt och rätta till det misstag
              som står där. Det var en nolla som föll bort i skrivningen. Det
              innebär att i dag dör 22 gånger fler av rökning än i trafiken.
            </seg>
            <seg n="56955aa7">
              Regeringen har gjort mycket genom att höja skatter för att minska
              andelen som börjar röka och för att de som röker faktiskt slutar.
              Men det finns fortfarande mycket kvar att göra.
            </seg>
            <seg n="1bef15be">
              Jag vill avsluta mitt anförande med att konstatera att jag personligen
              anser att rökning bör förbjudas.
            </seg>
          </u>
          <note type="speaker" n="201778f7">
            Anf. 74 HELENA LEANDER (MP):
          </note>
          <u who="helena_leander_075a02" xml:id="i-47f82bc3942f8190-0" n="5f24685b" next="i-019a87c3b25d1f28-0">
            <seg n="f8984347">
              Fru talman och kära skatteutskott! Det är kul att se er igen.
              Det kliar lite i fingrarna på mig att gå in i alla möjliga debatter
              som varit här om kilometerskatter, lastbilsskatter, eller vad
              man nu vill kalla det för, och konstgödselskatter. Men jag har
              redan två partikamrater som tagit de diskussionerna. Ni är säkert
              lite trötta och hungriga allihop. Jag ska koncentrera mig på ett
              enda område. För er som är hungriga blir det extra roligt att
              det är livsmedel.
            </seg>
            <seg n="d7fdd92a">
              Detta är ett område där man i dag inte riktigt använder punktskatter
              på samma sätt som man gör på många av de andra områden som nu
              diskuteras där vi har eller föreslås få olika former av skatter.
              Vi vet att miljöskatter som låter förorenaren betala är erkänt
              effektiva styrmedel för att minska vår miljöpåverkan. Men på livsmedelsområdet
              är det inte så välanvänt.
            </seg>
            <seg n="cfb3f830">
              Det är väldigt mycket som avgör hur stor miljöpåverkan det vi
              äter har. En grov skiljelinje går mellan mat från djurriket och
              mat från växtriket. Mat från djurriket har den lilla nackdelen
              att eftersom man går omvägen via ett djur får man automatiskt
              förluster av energi på vägen. Det kräver mer energi och mer mark
              jämfört med om man hade ätit växterna direkt.
            </seg>
            <seg n="33c98d4a">
              Man kan så klart äta djur som betat på områden där det inte växer
              någonting som människor kan äta. Men tyvärr går utvecklingen i
              dag åt helt fel håll. Djuren äter kraftfoder som kommer från marker
              som mycket väl skulle kunna användas av människor.
            </seg>
            <seg n="dd53c02f">
              Med tanke på den konkurrens vi ser om marken, där marken ska
              räcka till att föda en växande befolkning och till bioenergi,
              och att vi också gärna vill ha kvar lite biologisk mångfald, är
              detta problematiskt.
            </seg>
            <seg n="ed169144">
              Det är problematiskt att FN:s jordbruks- och livsmedelsorgan
              har slagit fast att djuruppfödningen står för 18 procent av mänsklighetens
              klimatpåverkan. Det finns all anledning att vara oroad av att
              köttkonsumtionen i Sverige bara ökar.
            </seg>
            <seg n="310f6ee3">
              Varför tar vi inte och prövar de ekonomiska styrmedel som vi
              vet har varit väldigt effektiva på andra områden? Det är mitt
              lilla förslag. Hur man sedan ska göra det kräver lite funderande.
            </seg>
            <seg n="d849184f">
              Ska man till exempel ha skatter i produktionsledet eller i konsumtionsledet?
              På sitt sätt blir det mer miljömässigt träffsäkert om man går
              in i produktionen, förutsatt att man kan mäta miljöpåverkan på
              något vettigt sätt.
            </seg>
            <seg n="bb4f0477">
              Å andra sidan vill vi inte ha en situation där vi bara beskattar
              svenska lantbrukare och det är fritt fram att köpa kött som är
              framställt under sämre förhållanden utomlands. Det kan tala för
              att lägga skatten i konsumtionsledet.
            </seg>
            <seg n="5b8a5713">
              Det är också frågan om det ska vara en enhetlig skatt, vilket
              är enklare, eller om den ska vara differentierad. Miljöpåverkan
              ser trots allt väldigt olika ut beroende på vad det är för djur
              och var och hur det är uppfött.
            </seg>
            <seg n="513bc91c">
              Det är inte minst väldigt stor skillnad vad gäller biologisk
              mångfald. Det är vikigt att vi har med oss och att vi inte bara
              tittar på klimatet och får effekter som är helt negativa för den
              biologiska mångfalden.
            </seg>
            <seg n="dec80201">
              Det finns en del att fundera på. Jag tror att det är bra att
              vi nu sätter i gång ett sådant funderande. Att ha den situation
              vi har i dag där köttätandet och miljöpåverkan bara ökar är inte
              bra. Jag yrkar bifall till reservation nr 16.
            </seg>
          </u>
          <note n="48189099">
            Överläggningen var härmed avslutad.
          </note>
          <note n="79ec642a">
            9 § Straff för överträdelser av EU-regler om kemikalier
          </note>
          <note n="c8a68539">
            Föredrogs
          </note>
          <note n="5f57c437">
            Förste vice talmannen konstaterade att utskottets förslag om
            en bordläggning utgått, eftersom betänkandet bordlagts två gånger.
          </note>
          <note n="56237872">
            Förste vice talmannen konstaterade att ingen talare var anmäld.
          </note>
          <note n="6abb014c">
            10 § Jakt och viltvård
          </note>
          <note n="c8a68539">
            Föredrogs
          </note>
          <note n="1e4d2d43">
            Anf. 75 HELÉN PETTERSSON i Umeå (S):
          </note>
          <u who="helena_leander_075a02" xml:id="i-019a87c3b25d1f28-0" n="5f24685b" prev="i-47f82bc3942f8190-0">
            <seg n="da0957ad">
              Fru talman! I dag ska vi debattera miljö- och jordbruksutskottets
              betänkande 13 om jakt och viltvård. Det är ett motionsbetänkande,
              vilket innebär att vi kommer att debattera motioner och förslag
              som lagts fram av riksdagsledamöterna under hösten. Vi kommer
              därför att diskutera ett antal jaktpolitiska frågor men inte alla.
              Jag kommer att fokusera på tre områden i mitt anförande. Det handlar
              om älgförvaltning, rovdjur och småviltsjakten i fjällen.
            </seg>
            <seg n="fc96b3af">
              Fru talman! En av de jaktpolitiska frågor som engagerar allra
              mest är frågan om älgjakten. Självklart är många engagerade i
              frågan. I vår relativt glesa befolkning har vi ändå 250 000 älgjägare.
              Älgjakten är av stor kulturell betydelse för vårt land, men den
              står också för en inte helt obetydlig ekonomisk omsättning. Enligt
              SLU omsätter älgjakten ungefär 1 ½ miljard årligen.
            </seg>
            <seg n="f2fe2e1f">
              När vi från politiskt håll nu har beslutat om en ny förvaltningsmodell
              ökar intresset för frågan ute i landet. Det är många som påverkas.
              Det gäller deras vardag, jaktmöjligheterna och deras ekonomi.
            </seg>
            <seg n="6d9bfadf">
              I Sverige har vi en gammal fin tradition av allmogejakt. Det
              är en jakt som involverar många och som framför allt engagerar
              och berör dem som bor i närheten av sina jaktmarker. Det är viktigt
              att vi bevarar den traditionen.
            </seg>
            <seg n="cb9c9a4b">
              De som jagar vet att den delen av jakten som de facto sker ute
              på passet bara är en liten del av helheten. Jaktmarker ska skötas
              om, pass ska röjas och hållas öppna, vägar vara framkomliga och
              så vidare.
            </seg>
            <seg n="f5aea097">
              Det är också när jakten involverar många kring jaktområdena som
              viltförvaltningen blir allra bäst. Man vet vilka djur som kan,
              ska och bör fällas. Det har man inte alltid koll på när man är
              inrest jägare. Det är därför helt avgörande att jakten inte blir
              så dyr att den bara kan involvera ett fåtal.
            </seg>
            <seg n="a467e686">
              Nu är det nya systemet för älgförvaltning sjösatt med en enig
              riksdag bakom. Det är nu viktigt att vi håller koll på kostnaderna.
              Det är redan dyrt att jaga, inte minst för dem som arrenderar
              marken. Där ser vi en prisutveckling på en del håll som redan
              har börjat sortera dem som har råd från dem som inte har råd.
            </seg>
            <seg n="330b3a24">
              Om den utvecklingen fortsätter riskerar vi att förlora den stora
              acceptansen som finns för jakten i dag. De markägare som vill
              hålla älgstammen nere, något som inte minst de stora skogsbolagen
              driver, kommer också att få problem om fällavgifterna blir för
              höga. Det gäller inte minst fällavgifterna på kalv. Konsekvenserna
              av en minskad avskjutning av kalv på grund av att det är för dyrt
              kommer att bli stora.
            </seg>
            <seg n="6f045889">
              Jag har fått rapporter om vissa län där man diskuterar nya fällavgifter.
              Man diskuterar en kostnad på 660 kronor för kalv och 2 000 kronor
              för vuxna djur.
            </seg>
            <seg n="b8fe6513">
              Det är klart att detta kommer att få konsekvenser både för vilka
              djur man skjuter och för hur många man skjuter. Där måste vi tänka
              till en gång till. Vi socialdemokrater tycker att det är nödvändigt
              att regeringen säkerställer att kostnaderna för den nya älgförvaltningen
              inte kommer att överstiga intäkterna. Framför allt ska det inte
              få leda till att det är de enskilda jägarna själva som kommer
              att bära kostnaden för det nya systemet.
            </seg>
            <seg n="8c28b229">
              I betänkandet har vi en motion som handlar om § 28 som jag vill
              nämna med ett par ord. § 28 är den, milt sagt, ganska omdiskuterade
              paragraf som behandlar djurägares rätt att försvara sina tamdjur
              vid rovdjursangrepp. Vi har ofta diskuterat här i kammaren hur
              långt denna rätt ska sträcka sig. Vi är en majoritet av riksdagspartierna
              som står bakom den förändring för utökade rättigheter som har
              genomförts. Det förvånar mig att det ändå finns ett par partier
              som fortfarande tycker att vi ska inskränka dessa rättigheter
              igen.
            </seg>
            <seg n="5dc74e12">
              Om vi verkligen vill ha ett helt Sverige som ska vara levande,
              om vi vill ha öppna landskap och om vi vill ha lantbruk med djur
              i hela landet måste vi också ge förutsättningar för det. I dag
              har vi en rovdjurspolitik som har lagts på is, vilket medför rätt
              stora problem för många av dem som försöker bedriva till exempel
              fäbodbruk och annan utsatt djurhållning. Det är lite svårt att
              förstå att det då finns partier som ytterligare vill försvåra
              för dem.
            </seg>
            <seg n="d13af0f1">
              Innan § 28 ändrades för några år sedan för att ge ytterligare
              möjligheter att skydda sina djur framfördes argument mot det som
              egentligen gick ut på att man skulle hota hela den svenska vargstammen
              om man skulle utöka reglerna. Nu står vi med facit i hand och
              ser att så har det verkligen inte blivit. § 28 har fungerat bra.
              Den svenska vargstammen har definitivt inte lidit några stora
              förluster på grund av dessa förändringar. Tvärtom växer den fort
              i dag. Med den brist på förvaltningspolitik som råder i detta
              nu är det märkligt att man fortfarande ser § 28 som ett hot mot
              vargstammen.
            </seg>
            <seg n="abbc868c">
              Fru talman! Vi går nu till frågan om småviltsjakten i de svenska
              fjällen. Också detta är en fråga som vi har diskuterat ganska
              många gånger i den här kammaren vid det här laget. Faktum är att
              vi hade en möjlighet att avgöra den för ganska precis ett år sedan
              då vi i oppositionen fick majoritet för ändring av reglerna i
              utskottet. Men på grund av en del missar under omröstningen i
              kammaren blev det inget nytt beslut, så nu står vi här igen.
            </seg>
            <seg n="b497c62d">
              Majoritetsförhållandena är desamma som under förra året. Likaså
              är de argument som jag framförde då desamma. De borgerliga partiernas
              argument är troligen också desamma som för ett år sedan. Den stora
              skillnaden är väl egentligen att den borgerliga majoriteten nu
              har haft ett helt år på sig att genomföra förändringar. Man har
              haft ett helt år på sig att prata med oss om hur man skulle kunna
              göra situationen bättre. Denna chans har man inte tagit. Därför
              står vi nu här igen.
            </seg>
            <seg n="0d26c4b4">
              Jag tänker kort redogöra för historien bakom detta för att påminna
              oss om upprinnelsen till debatten. I november 2006 kom ett brev
              till den då alldeles nytillträdda borgerliga regeringen från EU-kommissionen.
              I brevet ställdes frågan ifall det möjligen kunde vara så att
              Sverige bröt mot tjänstedirektivet när man gynnade i Sverige boende
              jägare framför andra jägare enligt 3 § rennäringsförordningen.
            </seg>
            <seg n="f9c8c759">
              Här hade regeringen ett antal valmöjligheter om hur man skulle
              hantera situationen. En av dem hade varit ganska naturlig. Man
              kunde ha svarat kommissionen och förklarat varför man hade regler
              som gynnade de i Sverige boende jägarna. Det gjorde man inte.
              I stället rev man direkt upp reglerna och öppnade för alla att
              jaga fritt i de svenska fjällen. Det är unikt. Om vi ser oss om
              i världen finns det inte speciellt många ställen dit man som svensk
              jägare kan åka och lösa jaktkort på samma premisser som de som
              bor i landet och gå ut och jaga på statlig mark utan att ha med
              sig någon över huvud taget. Sverige är unikt när det gäller detta.
            </seg>
            <seg n="4e5a8641">
              Efter det att Sverige öppnade fjällen för de utländska jägarna
              har EU godkänt tre länders särbehandling av egna jägare. Det är
              våra nordiska grannar Norge, Danmark och Finland, som alla gynnar
              sina egna jägare betydligt tydligare än vad vi gjorde i Sverige
              före 2007. Faktum är att en del europeiska länder har visat sig
              särbehandla egna jägare utan att deras fall alls dragits till
              prövning. Det kan ses som ganska naturligt eftersom det är få
              som delar den svenska regeringens tolkning att detta kan innebära
              ett regelbrott. Faktum är att det inte alls är svårt att hitta
              länder som har valt att gynna sina egna jägare. Det är svårare
              att hitta något land som inte gör det.
            </seg>
            <seg n="88f1793e">
              EU har slagit fast att jakten inte är en tjänst; också om detta
              är vi överens här i kammaren. I European Charter on Hunting and
              Biodiversity rekommenderas en positiv särbehandling av inhemska
              jägare av sociala skäl samt att utländska jägare måste finna sig
              i specialregler och högre priser.
            </seg>
            <seg n="a80acb65">
              Att återställa § 3 skulle alltså inte möta några hinder, enligt
              detta. Trots det har regeringen vägrat i sten att riva upp ändringen.
              Anledningarna och argumenten till det har varierat lika mycket
              som antalet debatter vi har haft här i kammaren. Regeringspartierna
              har snärjt in sig i diverse paragrafer och juridik. Man har försökt
              hitta så många efterhandskonstruktioner som det bara går för att
              slippa erkänna att man fattade ett förhastat beslut 2007.
            </seg>
            <seg n="1c93436d">
              Men, fru talman, kom ihåg vad det handlade om från början! Det
              handlar om ett brev från kommissionen där den undrar om vi möjligen
              bröt mot EU:s tjänstedirektiv med de gamla reglerna. Om man läser
              brevet, vilket jag hoppas att alla har gjort, ser man att det
              avslutas med att kommissionen ber de svenska myndigheterna att
              inkomma med eventuella synpunkter och information om eventuella
              åtgärder som de planerar att vidta för att förekomma tänkbara
              överträdelser av gemenskapsrätten.
            </seg>
            <seg n="5889d4f4">
              Man kan inte säga att det är en speciellt hård skrivning. Man
              kan tycka att det är lite märkligt att regeringen agerade så snabbt
              för att ändra reglerna i stället för att föra en dialog med EU-kommissionen.
            </seg>
            <seg n="4204dfa7">
              Om vi talar om tjänster är poängen att den fria rörligheten för
              just tjänster handlar om att företag ska ha rätt att bedriva verksamhet
              var som helst inom gemenskapen. Det handlar inte om att man inom
              gemenskapen alltid har en rättighet att köpa vad man vill. För
              att tala klarspråk: Det är helt enkelt inte, och det kommer aldrig
              att vara, en mänsklig rättighet för folk i hela världen att köpa
              fri jakt i de svenska fjällen.
            </seg>
            <seg n="791db821">
              Vad kan vi göra nu, då? Jo, vi river upp det felaktiga beslutet
              och börjar om. Om EU-kommissionen då kontaktar oss inleder vi
              en dialog med dem. Nu har regeringen fått träna en del på det
              i andra frågor, bland annat den om vargen, så nu vet man hur det
              går till. Min förhoppning är att vi i dag ska kunna hjälpa regeringen
              lite på vägen med att riva upp, att göra om och att göra rätt.
            </seg>
            <seg n="78ed06be">
              Vi behöver få ordning på jakten i de svenska fjällen. Situationen
              som den är nu är inte hållbar. Det finns många vittnesmål om det;
              jag har talat om dem tidigare här i kammaren. Jag vill understryka
              att jag verkligen inte vill hindra utländska jägare från att jaga
              i de svenska fjällen. Jag vill att de ska komma hit. Jag vill
              att de ska främja den lokala turistnäringen. Men då ska de göra
              det för att de köper en exklusiv, kontrollerad jakt inte som den
              sker i dag. Om det är alla överens. Turistföretagen, oppositionen,
              jägarna och rennäringen är överens men inte regeringen. Nog kan
              man tycka att det är lite märkligt.
            </seg>
          </u>
          <note n="4987c842">
            Med detta, fru talman, yrkar jag bifall till utskottets förslag
            i betänkandet i den del som handlar om fjälljakt, avslag på reservation
            2 och bifall till reservation 3.
          </note>
          <note type="speaker" n="1941b02a">
            Anf. 76 BENGT-ANDERS JOHANSSON (M):
          </note>
          <u who="bengt-anders_johansson_760665" xml:id="i-8f358207140032f2-0" n="c0c0096b" next="i-58a97b2ca6e4acbc-0">
            <seg n="f64eee23">
              Fru talman! Vi ska nu debattera ett betänkande som innehåller
              bland annat älgförvaltning, fjälljakt, jakttider, skyddsjakt,
              skadskjutning och jakt och funktionshindrade. Det är detta spännvidden
              handlar om.
            </seg>
            <seg n="c576309e">
              Låt mig först ge en bild av den värdefulla tillgång som våra
              vilda djur är och vilken betydelse de har för vårt land och för
              oss människor. Tack vare en mycket väl utförd viltvård och jakt
              och dessutom skydd av hotade arter har vi en mångfald som ytterst
              få länder har.
            </seg>
            <seg n="bf7c6619">
              Vi har en biologisk mångfald och en förnybar resurs där jakt
              och viltvård kan värderas till några miljarder kronor. Vi hörde
              här för en stund sedan att bara älgjakten kan värderas till 1
              ½ miljard. Matlandet Sverige ges en extra dimension genom tillgången
              på vilt och ett kött av bra kvalitet. Detta ska vi vara rädda
              om och förvalta vidare till gagn för alla i vårt samhälle och
              för kommande generationer.
            </seg>
            <seg n="5d853883">
              Fru talman! Jag kommer att uppehålla mig vid fjälljakten, älgförvaltningen
              och skyddsjakt på eget initiativ. Jag väljer att börja med fjälljakten.
            </seg>
            <seg n="70885c06">
              Jag ska komplettera den historiebild vi fick för en stund sedan.
              Den haltar i någon mån eftersom den inte var komplett. År 1993
              öppnade man för småviltsjakt i de svenska fjällen till skillnad
              mot vad som hade gällt dessförinnan. Det utvecklades ett regelverk
              enligt 3 § rennäringsförordningen. Datumet den 1 juli 2007 är
              viktigt. Före den 1 juli 2007 sade rennäringsförordningen att
              det skall upplåtas till den som är fast bosatt i Sverige. Det
              tror jag inte att vi har någon delad uppfattning om.
            </seg>
            <seg n="392085fe">
              Sedan fanns också Jordbruksverkets föreskrifter som kompletterade
              3 § rennäringslagen och som också gällde före den 1 juli 2007.
              Den sade att det skall medges till den som är folkbokförd i Sverige
              och får medges till den som inte är folkbokförd i Sverige. Nu
              har vi det klart för oss.
            </seg>
            <seg n="2eab1cac">
              År 2006 väljer Länsstyrelsen i Norrbotten att bestämma att det
              endast är i Sverige folkbokförda jägare som får jaga de två första
              veckorna. Efter den 11 september får även jägare från annat nordiskt
              land möjlighet att jaga, men då under överinseende av en jaktansvarig
              tillhörande företag från kommunen. Det var det regelverket som
              gällde, åtminstone i Norrbotten. Det är intressant att notera
              att det bara var de som var från de andra nordiska länderna som
              skulle ha den här jaktansvarige med sig. Hela den övriga världens
              befolkning behövde ingen jaktansvarig. Det är bara en parentes.
            </seg>
            <seg n="47f79928">
              Vad händer då? Jo, Kommerskollegium, och det glömde Helén Pettersson,
              gjorde en utredning i juni 2006 efter ett klagomål från ett företag
              i Norrbotten. Kommerskollegium kom då fram till att det kan utgöra
              ett hinder för den fria rörligheten och vara ett brott mot icke-diskrimineringen.
              Det kom Kommerskollegium fram till då, och det var alltså 2006.
            </seg>
            <seg n="7d96b188">
              Sedan är det riktigt att EU-kommissionen tillskrev den svenska
              ambassadören i Bryssel och påpekade att reglerna i Norrbotten
              kunde utgöra hinder för den fria rörligheten, det vill säga precis
              det som Kommerskollegium också hade varnat för.
            </seg>
            <seg n="0ae554a9">
              I det sammanhanget, när vi behandlar EU-kommissionen, kan jag
              också nämna att det förs fram ett det finns ett finskt fall som
              skulle vara likadant som det i Sverige. Det är inte sant eftersom
              det bara handlade om försäljning av jaktkort och inte om kombinationen
              att tillhandahålla tjänster. Den som använder det som argument
              vill bara vilseleda.
            </seg>
            <seg n="4d9a1f99">
              Sedan kommer nästa instans, och det är Justitiekanslern. Där
              gjorde man också en utvärdering och kom till den slutsatsen att
              Sverige ska ersätta de företag som lidit skada på grund av det
              regelverk som jag läste upp. Det innebar att år 2008 fick svenska
              staten betala ut 639 000 kronor. År 2009 fick staten i två olika
              omgångar betala ut 693 000 respektive 343 000 kronor. Sammanlagt
              1 675 000 kronor har den svenska staten betalat ut därför att
              man tyckte att det var klockrent att de regelverk som gällde inte
              kunde anses vara okej i förhållande till gemenskapsrätten.
            </seg>
            <seg n="73066046">
              Naturvårdsverket arbetar också med de här frågorna. Det handlar
              bland annat om två projekt. Ett handlar om förvaltning av ripa.
              Det skulle vara klart i februari 2012. Det andra projektet heter
              Fjällripan en art som minskar. Det ska vara klart i juni 2012.
            </seg>
            <seg n="24548ae8">
              Det här är alltså bakgrunden. Den samlade bedömningen från regeringen
              så här långt är att man kan gynna befolkningen regionalt genom
              att bland annat tillåta att man kan lösa årskort som andra inte
              kan lösa, inte ens andra i Sverige och framför allt inte personer
              från andra länder. Detta görs, och det tycker vi är bra. Upplåtelse
              i övrigt ska ske oberoende av hemvist. Vi tycker att det är viktigt
              att man kan ta regionalpolitiska hänsyn inom ramen för det så
              kallade EU-fördraget.
            </seg>
            <seg n="c37f7254">
              År 2007 gav också regeringen ett uppdrag till Statens jordbruksverk,
              Naturvårdsverket, Sametinget, Länsstyrelsen i Jämtland, Länsstyrelsen
              i Västerbotten, Länsstyrelsen i Norrbotten, Svenska Jägareförbundet
              och Svenska Samernas Riksförbund. Det uppdraget gavs 2007 och
              skulle visa hur ändringarna av 3 § rennäringsförordningen påverkat
              viltstammarna, rennäringen, naturmiljön och den svenska jakttraditionen.
              Man försökte göra en delredovisning 2008, men det var alldeles
              för tidigt. Det underlag som fanns framme räckte inte. Därför
              håller man fortfarande på med detta. Men om jag har förstått det
              rätt är det möjligt att dra slutsatser av detta inom en snar framtid.
            </seg>
            <seg n="d0eb8ada">
              Vad vill vi nu? Jo, vi vill att vi, med utgångspunkt i utformningen
              av rennäringsförordningen före 2007 och utifrån den pågående utvärderingen
              som jag nyss hänvisade till, ska överväga vilka ytterligare åtgärder
              som kan vidtas för att en långsiktigt hållbar och utvecklad fjälljakt
              kan bedrivas.
            </seg>
            <seg n="b89fb626">
              Vi vill också att man ska utreda vilka möjligheter som finns
              att stärka regionala möjligheter till jakt och därigenom på bästa
              sätt tillvarata i Sverige bosatta personers tillgång till småviltsjakt
              i fjällen. Och det ska naturligtvis ske inom ramen för EU-förordningen.
            </seg>
            <seg n="20759eac">
              Vi vill ändra. Vi tycker inte att det är bra som det är, men
              det måste ske med förnuft och efter en utvärdering. Vårt förslag
              är ett öppet mandat för att man ska kunna komma med många olika
              förslag i stället för en inskränkt återgång till det som leder
              rakt in i en återvändsgränd. Vi står bakom alliansreservationen
              även om vi inte kommer att yrka bifall till den.
            </seg>
            <seg n="97c1eb9c">
              Vad är då alternativet? Jo, det är att Sverigedemokraterna i
              armkrok med Socialdemokraterna, Vänstern och Miljöpartiet går
              fram med ett annat förslag. Miljöpartiet vill egentligen någonting
              helt annat. De vill tillbaka till det som gällde före 1993 men
              väljer ändå att, tillsammans med Sverigedemokraterna, haka på
              Socialdemokraterna och Vänsterpartiet i det här läget.
            </seg>
            <seg n="6dc6b588">
              De struntar fullkomligt i den bakomliggande verkligheten som
              redovisas i betänkandet på ett oerhört utförligt sätt. De struntar
              i den pågående utredningen som vi väntar på. De struntar i de
              utgifter på 1,6 miljoner som vi har haft, och de är beredda att
              ta på sig nya utgifter. Man vill återgå till exakt det som vi
              hade problem med. Samtidigt säger man att det inte ska strida
              mot EU-fördraget. I klartext betyder det att man vill tillbaka
              till någonting som är omöjligt. Man vill tillbaka men ändå inte.
              Man underkänner därigenom Kommerskollegiums utredning, EU-kommissionen,
              Justitiekanslern och regeringens samlade expertis bestående av
              bland annat jurister på UD och Landsbygdsdepartementet. Det är
              mycket märkligt. Det är bara Socialdemokraterna som har rätt i
              den här frågan.
            </seg>
            <seg n="4cbe020b">
              Jag vill påstå att det är direkt ohederligt att ställa i utsikt
              att det skulle vara möjligt med en återgång. Helén Pettersson
              vet bättre. Det vore mer rakryggat om hon i stället sade så här:
              Jag vet att det inte går att gå tillbaka, men jag gör det för
              att fånga röster hos dem som tror att det går.
            </seg>
            <seg n="eebfa916">
              Det vore hederligare av Helén Pettersson att säga att vi socialdemokrater
              är till och med så desperata att vi låter Sverigedemokraternas
              motion bifallas och ser fram emot det debattstöd som tre sverigedemokrater
              senare kommer att ge oss i den här debatten.
            </seg>
            <seg n="ee87aecd">
              Helén Pettersson har nu tillsammans med Sverigedemokraterna,
              Vänstern och Miljöpartiet byggt ett luftslott av förväntningar
              hos delar av den svenska jägarkåren som de så småningom kommer
              att genomskåda tro mig. Det är och förblir en återvändsgränd att
              återgå till det som var.
            </seg>
            <seg n="a51c4e4f">
              Fru talman! Jag ska säga några korta ord om älgförvaltningen.
              Glädjande är att vi äntligen är på väg att genomföra en älgförvaltning
              där markägare och jägare får ta ett större ansvar för sina vilttillgångar.
              Jag hoppas nu att vi kan fortsätta på den inslagna vägen och utveckla
              detta på ett sådant sätt att det kan omfatta annat jaktbart vilt,
              även rovdjuren, så att vi får en sammanhållen, adaptiv viltförvaltning
              i balans.
            </seg>
            <seg n="d550d041">
              När det gäller kostnaden för den nya förvaltningen beräknas den
              kunna finansieras inom ramen för de fällavgifter som finns och
              även med visst stöd från Viltvårdsfonden. I inledningsskedet finns
              det också extrapengar.
            </seg>
            <seg n="952f5456">
              Det jag noterar är att Socialdemokraterna uppenbarligen menar
              att det är skattekollektivet som ska stå för eventuella kostnader
              som överstiger intäkterna. Jag kan inte läsa det som något annat
              i betänkandet. Den uppfattningen delas inte av regeringen. Markägare
              och jägare måste inom ramen för viltförvaltningen klara den nödvändiga
              kostnaden för den nya älgförvaltningen.
            </seg>
            <seg n="3c1cd3d2">
              Avslutningsvis, fru talman, gäller det skyddsjakt på eget initiativ,
              § 28. Vi som arbetar med de här frågorna vet direkt vad det betyder.
              Den förändring som alliansregeringen genomförde kort efter sitt
              tillträde har varit ett lyckokast för rovdjuren. Det har gett
              en ökad acceptans för rovdjuren; dessutom har tamdjuren fått ett
              förbättrat skydd. Det var alltså en vinnavinna-situation. Där
              är vi ganska överens, även om det finns något parti som fortfarande
              inte har förstått vitsen med att vi ändrade § 28.
            </seg>
            <seg n="a4fad6d6">
              Det visar sig också att alla som har åberopat § 28 sedan den
              infördes i sin nya ordning har följt regelverket. Ingen har visat
              sig ha missbrukat detta, vilket många belackare påstod när de
              menade att nu kommer det att bli fritt fram och vilda västern.
              Den typen av bakgårdsargument användes i väldigt stor utsträckning
              när ändringen infördes, och jag är oerhört stolt över att markägare,
              tamdjursägare och jägare har visat att man har kunnat ta detta
              ansvar.
            </seg>
            <seg n="a5326b37">
              Men så har vi Vänsterpartiet som vill återgå till det som var.
              Jag vill skicka med en fråga redan nu: Menar Vänsterpartiet fortfarande
              att man ska avvakta det första anfallet från ett rovdjur innan
              man får ingripa? Så var det tidigare. Den gamla lydelsen var först
              vid upprepat anfall. Menar Vänsterpartiet att man inte ska få
              freda sin hund eller sina lösgående djur vid fäboddrift? Det vore
              intressant om vi kunde klargöra det i dag så att människor vet
              vad de har att rätta sig efter om Vänsterpartiet får möjlighet
              till ökat inflytande.
            </seg>
          </u>
          <note n="4d872efb">
            Fru talman! Jag har talat om och diskuterat fjälljakt, älgförvaltning
            och skyddsjakt enligt § 28 och överlämnar nu med glädje detta
            betänkande till kammaren för beslut.
          </note>
          <u who="bengt-anders_johansson_760665" xml:id="i-58a97b2ca6e4acbc-0" n="c0c0096b" prev="i-8f358207140032f2-0">
            <seg n="cf0dc748">
              (Applåder)
            </seg>
            <seg n="50107e36">
              Fru talman! Detta var nästan på gränsen till personangrepp. Då
              har vi sjunkit lite lågt i debatten, så jag tänker inte bry mig
              om att svara på det.
            </seg>
            <seg n="e095af14">
              Det jag däremot vill säga är att Bengt-Anders Johansson har missuppfattat
              hur det här gick till. Han påstår flera gånger i sitt anförande
              att EU-kommissionen inte anser att reglerna vi hade före 2007
              är förenliga med EU-rätten. Men de har aldrig sagt någonting sådant.
            </seg>
            <seg n="bbedd003">
              När det gäller de skadestånd som Bengt-Anders Johansson refererar
              till och som vi har diskuterat jag vet inte hur många gånger i
              den här kammaren och som har betalats ut efter beslut från JK,
              har JK inte , vilket Bengt-Anders Johansson felaktigt påstår,
              lutat sig mot EU-rätten utan mot regeringens bedömning efter att
              man hade ändrat reglerna alltså när regeringen själv tyckte att
              man hade brutit mot rätten, även om man inte hade gjort det. Det
              är det som JK har grundat sin dom på. Jag förmodar och hoppas
              verkligen att Bengt-Anders Johansson också har läst den så att
              han vet det.
            </seg>
            <seg n="fc3f374f">
              Vad gäller årskort i länen ser det väldigt bra ut vid en första
              anblick. Jag måste ändå fråga Bengt-Anders Johansson om han tycker
              att det är en bra ordning som man har i något län där man lottar
              ut jakten och där de boende i länet inte har förtur utan får sitta
              och vinka till andra EU-medborgare som åker förbi deras fönster
              på väg upp till den årliga fjälljaktshöjdpunkten.
            </seg>
            <seg n="4a5eecf5">
              Jag har en kort fråga om älgförvaltningen: Anser Bengt-Anders
              Johansson att det finns ett rimligt tak som man kan sätta på fällavgifter
              för att det inte ska missgynna älgförvaltningens framtid?
            </seg>
          </u>
          <note n="b1aa2e6a">
            Anf. 77 HELÉN PETTERSSON i Umeå (S) replik:
          </note>
          <note type="speaker" n="24cd2b56">
            Anf. 78 BENGT-ANDERS JOHANSSON (M) replik:
          </note>
          <u who="bengt-anders_johansson_760665" xml:id="i-8f358207140032f2-1" n="c0c0096b" next="i-58a97b2ca6e4acbc-1">
            <seg n="ee6a4313">
              Fru talman! Jag var mycket noga med att säga att det som JK har
              betalat ut inte handlade om ett skadestånd utan om en ersättning.
              Ett skadestånd får man efter en lagakraftvunnen dom, och det finns
              ingen dom i detta, bara så att vi har rett ut det.
            </seg>
            <seg n="ec7f7bdb">
              Det Helén Pettersson fullständigt bortser från är att det finns
              ett antal instanser där även EU-kommissionen ifrågasatte vår möjlighet
              att använda de här reglerna. Det är den sammanlagda bilden av
              att både Justitiekanslern, Kommerskollegium och regeringens egna
              jurister kom till samma slutsats som man måste se. Att då gå upp
              i en domstol är inte speciellt meningsfullt. Det ska man göra
              om man tror att man har förutsättningar att vinna, men om alla
              rådgivare säger att det här blir fel är det bara meningslöst att
              ödsla kraft på en domstol.
            </seg>
            <seg n="524bedde">
              Är det bra att lotta ut eller inte? Just därför behöver vi en
              utvärdering. Men Helén Pettersson och Socialdemokraterna har redan
              satt ned foten. De vet vad som är bra och inte. De vet framför
              allt att det inte behövs någon utvärdering. Att fullständigt negligera
              en bred utredning som är på gång och bara gå tillbaka till det
              som var tycker jag är högst anmärkningsvärt och fullständigt ansvarslöst.
            </seg>
            <seg n="732c2245">
              Jag fick aldrig något svar på min fråga om älgförvaltningen.
              Är det Socialdemokraternas uppfattning att det är skattekollektivet
              som ska bekosta detta eller är det markägare och jägare som ska
              sköta det?
            </seg>
          </u>
          <note n="07b76ad0">
            Anf. 79 HELÉN PETTERSSON i Umeå (S) replik:
          </note>
          <u who="bengt-anders_johansson_760665" xml:id="i-58a97b2ca6e4acbc-1" n="c0c0096b" prev="i-8f358207140032f2-1">
            <seg n="83f6b673">
              Fru talman! Jag börjar med den utvärdering som enligt Bengt-Anders
              Johansson är på gång. Det är ändå fem år sedan reglerna ändrades,
              och som jag sade tidigare i mitt anförande så har regeringen i
              ett års tid vetat att man är i minoritet i den här frågan. Varför
              har man inte lyckats sparka i gång den? Det känns verkligen som
              att man försöker gömma frågor i utredningar. Det är klart att
              vi inte är emot utvärderingar, men vi är emot det sätt som man
              har använt tiden på i detta. Det drar iväg.
            </seg>
            <seg n="f977b305">
              Angående EU-kommissionen läser jag en gång till om det var så
              att jag var otydlig i talarstolen: EU-kommissionen ber de svenska
              myndigheterna att inkomma med eventuella synpunkter och information
              om eventuella åtgärder som de planerar att vidta för att förekomma
              tänkbara överträdelser av gemenskapsrätten.
            </seg>
            <seg n="25262ff4">
              Detta är det brev som har kommit från EU-kommissionen. Allting
              annat kommer från annat håll, och jag vill verkligen understryka
              det. Riv upp, gör om och gör rätt om EU-kommissionen tar kontakt
              med oss efter att vi har rivit upp beslutet och om igen frågar
              om vi möjligen bryter mot de här reglerna så kan vi införa och
              starta den dialog som vi borde ha gjort 2007. Att den bara hoppades
              över och att man ändrade beslutet utan att ens ha en diskussion
              är det som det här handlar om. Men jag förstår att man gärna försöker
              komma med andra konstruktioner för att slippa ta tag i den frågan.
            </seg>
            <seg n="52989bed">
              Återigen, jag fick inte heller något svar på min fråga om älgförvaltningen
              som jag ställde först. På tre sekunder upprepar jag den. Finns
              det något skäligt tak för fällavgifter?
            </seg>
          </u>
          <note type="speaker" n="f6544219">
            Anf. 80 BENGT-ANDERS JOHANSSON (M) replik:
          </note>
          <u who="bengt-anders_johansson_760665" xml:id="i-8caa8a9acce232a8-0" n="c0c0096b">
            <seg n="325e5c23">
              Fru talman! Det låter på Helén Pettersson som om det gällde att
              sparka i gång utvärderingen. Jag trodde att det framgick rätt
              tydligt att den sparkades i gång 2007, att man redan efter ett
              år försökte göra en samlad bild men fann att det inte var möjligt
              med det underlag som fanns. Under tiden har dessutom Naturvårdsverket
              kopplats in med ett bra projekt. Det är den samlade bilden som
              vi behöver, men uppenbarligen inte ni, för att vi därigenom ska
              kunna fatta ett bra beslut. Att återigen rusa i väg och försöka
              med någonting som är fullständigt meningslöst är att lura människor.
              Det är precis det som Helén Pettersson och Socialdemokraterna
              håller på med.
            </seg>
            <seg n="1324bfd8">
              När man läser brevet från EU-kommissionen måste man också veta
              vad det som finns i brevet står för. Där står vilka åtgärder vi
              ska vidta för att vi inte ska kunna hamna i den situationen. Det
              innebär att vi har en situation som inte är godtagbar enligt kommissionen.
              Det kan vem som helst läsa ut. Det är bara fråga om hur man vill
              tolka detta.
            </seg>
            <seg n="6ad22f97">
              När det gäller älgfinansieringen är det lite bekymmersamt att
              inte Socialdemokraterna kan svara tydligt. Det innebär att jag
              får tolka svaret, nämligen precis det som står i betänkandet.
              Där står det klockrent att Socialdemokraterna tycker att det är
              skattekollektivet som ska ta kostnaderna för administrationen
              av den svenska älgjakten. Trots att den enligt Helén Pettersson
              själv omsätter 1 ½ miljard är det uppenbarligen så att det är
              skattekollektivet som ska träda in. Det tycker vi är fel.
            </seg>
          </u>
          <note type="speaker" n="07567499">
            Anf. 81 HELENA LEANDER (MP):
          </note>
          <u who="helena_leander_075a02" xml:id="i-11df22fccff4be23-0" n="5f24685b">
            <seg n="1115fd27">
              Fru talman! Innan den här debatten började hade vi en debatt
              där jag pratade om köttkonsumtionens miljöpåverkan och oroväckande
              utveckling när alltmer av det kött som äts i Sverige kommer från
              djur som är uppfödda på kraftfoder som tävlar om yta där det kunde
              växa människoföda direkt och hur det är ett hot mot biologisk
              mångfald och möjligheten att föda en växande världsbefolkning.
            </seg>
            <seg n="8e5aea28">
              Nu ska vi prata om en annan sorts kött, om man nu ser de här
              djuren som enbart kött. Man kan ju se dem som individer också.
              Men okej, ska man äta kött måste jag ändå säga att viltkött är
              ett bättre alternativ i väldigt många fall, både sett ur ett ekologiskt
              perspektiv och sett ur ett djurskyddsmässigt perspektiv. Här handlar
              det om djur som ändå får leva sitt liv i frihet innan de dödas,
              förhoppningsvis så snabbt och smärtfritt som möjligt, vilket kräver
              en bra, duktig och välutbildad jägarkår som undviker plågsamma
              jaktformer, som jobbar noga med att undvika skadskjutningar och
              så vidare.
            </seg>
            <seg n="7b4d0ca4">
              Det kräver också att jakten sker på ett ekologiskt hänsynsfullt
              sätt, att man undviker att jaga arter som har en svag utveckling
              och som kanske är mer eller mindre hotade eller sårbara. Det kräver
              kunskap om arternas samspel med varandra.
            </seg>
            <seg n="09d69e10">
              En av de heta frågorna i det sammanhanget handlar kanske om rovdjuren.
              Men det är inte så mycket i det här betänkandet som handlar om
              det. Här är faktiskt den heta frågan den fria småviltsjakten i
              fjällen. Det är den vi ska prata om.
            </seg>
            <seg n="8ddf9117">
              Vi är ju lite långsinta i Miljöpartiet. Vi pratar inte om att
              vi ska tillbaka till det som hände 2007. Vi pratar i mer nostalgiska
              ordalag om hur bra det var före 1993. Så kan det ju vara ibland.
              Allt var inte bäst då heller, men en sak som har gått förlorad
              lite grann i de reformer som har gjorts när det gäller småviltsjakten
              i fjällen är det samiska inflytandet. Jag tycker ändå att det
              är viktigt att vi bär med oss att vi har ett särskilt ansvar.
            </seg>
            <seg n="b0ffc495">
              Samerna är ett urfolk med speciella rättigheter. Om sedan de
              här riporna jagas av skåningar eller danskar kanske är av mindre
              betydelse. Det är en helt annan sak med människor som bor och
              verkar i närområdet, som har jagat sedan urminnes tider och som
              för övrigt behandlas ganska taskigt av staten i många andra fall.
              Därför tycker jag att det är viktigt när vi ser över småviltsjakten
              i fjällen att vi också är noga med att respektera det samiska
              inflytandet.
            </seg>
            <seg n="0494cafb">
              Det finns positiva exempel på hur man jobbar med den frågan,
              inte minst i Jämtland där man har projekt som ger samerna större
              inflytande. De har lokalkännedomen och de har kännedomen om arterna,
              både hur detta påverkar rennäringen och hur det påverkar riporna
              och så vidare.
            </seg>
            <seg n="dec9b8bc">
              Den reform som vi pratar om nu handlar om det som hände 2007.
              Jag kan tycka att det var ett steg i fel riktning att göra det
              ännu friare för ännu fler att jaga i fjällen under mer oordnade
              former. Jag tycker därför att det är ett bra steg att vi här säger
              att vi vill ompröva den förändringen i syfte att gå tillbaka till
              det som gällde före 2007.
            </seg>
            <seg n="870ec6a2">
              Sedan vet alla att det är lite knöligt juridiskt, vilket inte
              minst det tidigare replikskiftet har visat. Därför har vi inte
              heller sagt rakt ut att vi lovar att det här ska vara genomfört
              i morgon dag, men vi har i alla fall en form av viljeinriktning.
              Jag tycker att det är en viljeinriktning som är värd att stödja,
              även om jag kommer att vilja gå vidare med just det samiska inflytandet.
            </seg>
            <seg n="c9489499">
              Därför, fru talman, vill jag helt enkelt yrka bifall till förslaget
              i betänkandet under punkt 2 och spara en god bit av min talartid
              som jag tror att jag retroaktivt ger till Bengt-Anders.
            </seg>
          </u>
          <note type="speaker" n="2d9f6968">
            Anf. 82 NINA LUNDSTRÖM (FP):
          </note>
          <u who="nina_lundstrom_bfbd4f" xml:id="i-a32f868c1c1538f8-0" n="4272a7ab" next="i-24c8adcf753c8df4-0">
            <seg n="3e85e29b">
              Fru talman! Jag tänkte redan nu uppmärksamma er på att jag kanske
              kommer att tala något längre än åtta minuter. Jag kommer att hålla
              mig till dels översynen av rennäringslagen, på grund av en motion
              som finns, dels fjälljakten.
            </seg>
          </u>
          <note n="31f09158">
            Fru talman! Samerna är vårt lands ursprungsbefolkning. Detta
            finns också bekräftat av riksdagen redan 1977. Samerna omnämns
            också särskilt i 1 kap. 2 § regeringsformen.
          </note>
          <note n="2cd87d8e">
            När Alliansen kom till makten år 2006 stärktes lagstiftningen
            för Sveriges fem nationella minoriteter, varav en grupp är samerna.
            År 2000 ratificerade en enig riksdag Europarådets konventioner
            om nationella minoriteter.
          </note>
          <note n="d3d697fc">
            Frågan om nationella minoriteter återkommer årligen i budgetpropositionen,
            som i budgetpropositionen för 2012, del 1 Rikets styrelse , kap.
            10 Nationella minoriteter, s. 73. Det finns också behandlat i
            konstitutionsutskottets betänkande nr 1.
          </note>
          <u who="nina_lundstrom_bfbd4f" xml:id="i-24c8adcf753c8df4-0" n="4272a7ab" prev="i-a32f868c1c1538f8-0">
            <seg n="a23a6cfa">
              Målet för regeringens politik avseende nationella minoriteter
              är att ge skydd för de nationella minoriteterna och stärka deras
              möjligheter till inflytande samt stödja de historiska minoritetsspråken
              så att de hålls levande.
            </seg>
            <seg n="f86d5a45">
              Regeringens arbete syftar till att stärka de nationella minoriteternas
              möjligheter till inflytande i frågor som berör dem inom viktiga
              samhällsområden och därmed öka dessa. Under 2012 kommer uppföljningsarbetet
              att fokusera på ett bättre genomförande av grundskyddet utanför
              förvaltningsområdena.
            </seg>
            <seg n="f35b0fed">
              Inom ramen för det lokala arbetet behöver också arbetet med att
              öka kunskapen om de nationella minoriteterna och minoritetsrättigheterna
              fortsätta. Länsstyrelsen i Helsingforss län och Sametinget kommer
              därför även fortsättningsvis att tilldelas resurser för att arbeta
              med informations- och kunskapshöjande insatser. Målet för regeringens
              nationella minoritetspolitik finns också beskrivet i proposition
              2008/09:1 kap. 10.
            </seg>
            <seg n="e99c233c">
              Fru talman! Varför denna påminnelse till kammaren om redan behandlade
              propositioner? Jag vill på detta sätt skapa en bakgrund till dagens
              betänkande om jakt och viltvård som även rör samernas rättigheter
              i olika avseenden. För Folkpartiet liberalerna är den nationella
              minoritetspolitiken liksom samernas rättigheter mycket viktiga
              frågor.
            </seg>
            <seg n="50532e92">
              Sverigedemokraterna vill genom sin motion om rennäringslagen
              ändra lagen för att ta bort de rättigheter som samerna har vad
              gäller renskötsel samt användning av mark och vatten för dem själva
              och deras renar. Man vill också ha inskränkningar i de rättigheter
              som omfattar att ta virke från statlig mark till rennäring, familjebostad,
              slöjd och bränsle. I detta ingår även befintliga jakt- och fiskerättigheter.
            </seg>
            <seg n="1f05f45c">
              Samernas rättigheter bygger enligt 1 § rennäringslagen på urminnes
              hävd. Det är viktigt att komma ihåg att detta också berör andra
              förslag i betänkandet vad gäller jakten. På just denna punkt står
              Sverigedemokraterna ensamt, men det är viktigt att känna till
              detta mål hos partiet i fråga när det gäller andra punkter i betänkandet.
            </seg>
            <seg n="7237746b">
              Det finns en majoritet i utskottet med Socialdemokraterna, Miljöpartiet,
              Vänsterpartiet och Sverigedemokraterna i fråga om fjälljakten.
              Partierna vill ha tillbaka regleringen från tiden före år 2007.
              Miljöpartiet vill egentligen backa tillbaka till regelverket som
              fanns från tiden före år 1993. Det vill inte de övriga. Men man
              vill heller inte invänta resultatet av den utvärdering som många
              redan har påtalat, inte minst Bengt-Anders Johansson.
            </seg>
            <seg n="966bc84d">
              Jag har ett par frågor till Miljöpartiet, inte minst mot bakgrund
              av att Miljöpartiet saknar egen motion och egna förslag i sakfrågan.
              Ni brukar värna samernas rättigheter. Sverigedemokraterna vill
              ta bort rättigheterna för samebyarna i enlighet med den motion
              jag nämnde i början av mitt anförande. Ni vill gemensamt med Sverigedemokraterna
              ändra jakträttigheterna, vilka innefattar samernas rättigheter.
              Hur kommer dessa rättigheter att utformas? Miljöpartiet och Sverigedemokraterna
              har haft helt olika samepolitik tidigare, men vad gäller nu? Jag
              vill påminna om att jaktföreningen Giehren i Tåssåsens sameby
              administrerar småviltsjakten inom samebyns marker jaktsäsongen
              2011/12 i fjällen belägna i Jämtland. Detta görs under nu gällande
              regler.
            </seg>
            <seg n="d1c2638b">
              Fru talman! Jag ska säga några ord om Finland, som indirekt har
              nämnts i olika sammanhang. Jag försökte ställa frågan till Socialdemokraterna
              i utskottet, men jag fick till svar att vi får ta den debatten
              i kammaren. Nu ser jag fram emot svaren på frågan om Finland.
            </seg>
            <seg n="ceed947a">
              I broschyren som finns på www.riista.fi på svenska finns de finska
              jaktreglerna beskrivna. Broschyren heter På jakt i Finland . Där
              beskrivs hur finska staten äger ungefär 25 procent av arealen
              i landet. De markerna är belägna i framför allt östra och norra
              delarna av landet. Det är Forststyrelsen som ansvarar för jakträtten
              och viltvården. På den privatägda marken innehas markrättigheterna
              av markägaren eller en jaktförening.
            </seg>
            <seg n="84f4eb0f">
              Enligt SOU 2005:116, en offentlig utredning som pågick redan
              under den socialdemokratiska regeringen, beskrivs också jakträttigheterna
              i Finland och att jakträtten är kopplad till markägandet. Den
              som vill jaga i Finland ska ha tillstånd till detta av markägaren
              eller innehavaren av jakträtten. Den som jagar ska betala en viltvårdsavgift
              till staten. Jakt är tillåten endast under de jaktperioder som
              fastställs för respektive viltart. Samernas jakt- och fiskerättigheter
              avviker inte från de övriga medborgarnas rättigheter i det samiska
              hembygdsområdet i Finland. Endast rätten att bedriva renskötsel
              är baserad på urminnes hävd.
            </seg>
            <seg n="30cdeae6">
              I hänvisningar till Finland där Socialdemokraterna, Miljöpartiet,
              Vänsterpartiet och Sverigedemokraterna framhåller Finland som
              ledstjärna vill jag påtala två aspekter. Det är fel att låta påskina
              att utländska jägare inte är välkomna till Finland. Det finns
              jaktinformation om vad som gäller för utländska jägare i Finland.
              Den största andelen mark är privatägd, och det finns ca 4 000
              jaktföreningar som sörjer för jakten och viltvården i sina områden.
              Samernas rättigheter vad gäller jakt är dock mer begränsade i
              Finland enligt SOU 2005:116, där det beskrivs att samerna saknar
              speciella rättigheter i fjälltrakterna. Samma betänkande, SOU
              2005:116, belyser också situationen i Norge och Kanada, utöver
              Finland, vad gäller samernas rättigheter.
            </seg>
            <seg n="3c37feee">
              Jag ställde frågan i utskottet: På vilket sätt ska vi följa Finlandsexemplet?
              Jag ser fram emot att få ett svar på den frågan i dag.
            </seg>
            <seg n="f08297b4">
              Vad gäller anmälningar till EU-kommissionen har tidigare talare
              beskrivit mycket väl att det finska fallet och det svenska fallet
              inte kan jämföras i och med att det handlar om helt olika grundförutsättningar.
            </seg>
            <seg n="6e14cf4a">
              Jag tänkte nu ta upp några övriga viktiga aspekter i debatten
              om fjälljakten.
            </seg>
            <seg n="47e5dc5d">
              Först har vi frågan om långsiktig hållbarhet. Jakt handlar i
              allra högsta grad om att bevara ett bestånd. Långsiktigt hållbar
              jakt innebär att jaktens omfattning ska påverkas av hur ripstammen
              utvecklas. Beståndets storlek beror på en rad orsaker, bland annat
              hur mycket som jagas. Den består också av variationer som beror
              på andra faktorer. Om skytten är same, övrig svensk, norrman eller
              tysk har ingen betydelse när ripan väl blivit ett byte vad gäller
              beståndets storlek.
            </seg>
            <seg n="e4524d97">
              Hur ser jakttrycket ut? De flesta jaktkorten säljs till svenska
              jägare. Enligt uppgifter i Sveriges Radio P4 Norrbotten den 11
              februari 2011 beskrivs jakttrycket på följande sätt för år 2010.
              I Norrbotten såldes jaktkort för drygt 12 000 jaktdagar, varav
              ca 9 300 till svenska jägare. Drygt 2 700 såldes till utländska
              jägare, varav drygt 80 procent var till jägare från Norden. Utländska
              jägare stod för 540 jaktkort av 12 000.
            </seg>
            <seg n="486ee14c">
              I Västerbotten såldes kort för ca 8 000 jaktdagar, varav mer
              än hälften till svenska jägare, ca 3 000 till nordiska jägare
              och närmare 1 000 till jägare från övriga länder.
            </seg>
            <seg n="9966ce66">
              I Jämtland såldes kort för ca 10 500 jaktdagar, varav drygt 8
              000 till svenska jägare, närmare 2 300 till nordiska jägare och
              150 till utländska jägare. Den överväldigande andelen jägare är
              svenska jägare, vilket är viktigt att påtala i debatten.
            </seg>
            <seg n="f831cfac">
              Hållbar jakt handlar också om avlysning. Det ska självklart vara
              möjligt att avlysa områden för att minska jakttrycket när så behövs
              för att skapa förutsättningar för en långsiktigt hållbar utveckling.
            </seg>
            <seg n="2f1444be">
              Turismen är ett annat perspektiv, fru talman, som är viktigt
              att påtala. Skälet till ändringen av rennäringsförordningen var
              att företagare inom turistnäringen anmälde ärendet till EU-kommissionen.
              Om detta står mycket beskrivet i betänkandet. Det handlar om jakttidskravet
              och jaktansvarskravet. Denna ändring skedde efter en grundlig
              analys av Kommerskollegium och Regeringskansliet.
            </seg>
            <seg n="41713ff4">
              Vi har också hört diskussionen om Justitiekanslerns ersättningsbeslut
              för dem som drabbats av besluten tidigare, vilket är viktigt att
              framhålla i debatten.
            </seg>
            <seg n="b5212461">
              Möjligheten att utveckla besöksnäringen hade påverkats negativt.
              Mina frågor till Socialdemokraterna är: Varför är inte turismens
              potential viktig för Socialdemokraternas beslut? Vore det inte
              bra att skapa möjligheter för besökare att uppleva fjällen i Norrbotten,
              Västerbotten, Jämtland med flera ställen? Inte minst Vildmarksmässan
              i Helsingfors nyligen visade på vilken potential som finns för
              turismen. Jakt och fiske är delar av detta och även andra upplevelser.
              Varför stöder ni inte besöksnäringens potential?
            </seg>
            <seg n="103c3ff5">
              Visst kan beslut förbättras. Också där har vi tidigare hört hur
              viktigt det är att följa upp den utvärdering som pågår. Jag blir
              lite förvånad, fru talman, att det alltid låter från de rödgröna
              med flera som att hur man än gör räcker inte det sätt man väljer
              att hantera frågor på i det läge man befinner sig. Inför beslut
              om att ändra förordningen krävdes utredningar och utvärderingar.
              När vi nu ser att det finns en pågående utvärdering och det är
              viktigt att invänta resultaten är den inte längre viktig.
            </seg>
            <seg n="16ed1848">
              Självklart kan man pröva och följa upp utvärderingen. I alliansreservationen
              påtalar vi också att regeringen utifrån en sådan utvärdering bör
              överväga vilka förändringar som kan vidtas för att ytterligare
              utveckla långsiktigt hållbar fjälljakt. Men svenska regler får
              självklart inte hindra företag att bedriva verksamhet i Sverige
              i enlighet med artikel 56 i fördraget om EU:s funktionssätt. Därför
              bör regeringen få i uppdrag att utreda vilka ytterligare möjligheter
              som finns utifrån det perspektivet.
            </seg>
            <seg n="6effeeb4">
              Det finns, som sagt, möjligheter att väga in regionalpolitiska
              perspektiv i detta. För Folkpartiet är det självklart att även
              samerna ska ha sin del i detta och att utländska jägare är välkomna.
            </seg>
            <seg n="b65eb184">
              Slutligen, fru talman, vill jag göra en personlig reflexion kring
              hur våra egna erfarenheter kan färga det perspektiv vi ser.
            </seg>
            <seg n="36b39d94">
              Den godaste ripa jag ätit åt jag hos en familj där mamman hette
              Berith. Det var ett fantastiskt bemötande i norra Norrbotten ett
              minne som aldrig bleknar. Jag har personligen också haft mycket
              fina besök och fått uppleva samernas kultur, ätit torkat renkött
              och renkorv, sett trolltrumman, lyssnat på jojken i härlig, varm,
              vänlig samvaro.
            </seg>
            <seg n="d9c53e61">
              I veckan ringde jag en äldre person och frågade om hans upplevelser
              av jakten. Han sade: Konflikterna finns väl någon gång omsänder,
              men överdrivs verkligen. Det går ju att lösa frågor. Utländska
              jägare är mycket välkomna. Norrbotten behöver besöksnäringen.
              Det ger ny kraft till småföretagen, till alla som gillar jakt
              och fiske och värnar naturen och djuren, oavsett var vi kommer
              ifrån. Hälsa riksdagen det!
            </seg>
            <seg n="725ec166">
              Fru talman! Den hälsningen har jag nu framfört.
            </seg>
            <seg n="95d4efb4">
              I övrigt gör jag som Bengt-Anders Johansson och påpekar att vi
              naturligtvis stöder reservationen och överlämnar betänkandet för
              kammarens beslut.
            </seg>
          </u>
          <note type="speaker" n="423c855c">
            Anf. 83 HELENA LEANDER (MP) replik:
          </note>
          <u who="helena_leander_075a02" xml:id="i-11df22fccff4be23-1" n="5f24685b">
            <seg n="3595520b">
              Fru talman! Jag tror bestämt att Nina Lundström överskred talartiden
              till och med mer än Bengt-Anders Johansson. Jag kanske skulle
              ha gett henne min tid i stället.
            </seg>
            <seg n="40299c7e">
              Nina Lundström ställde en fråga om samepolitiken, och det är
              väl lika så gott att jag tydligt poängterar att Miljöpartiet och
              Sverigedemokraterna har väldigt olika samepolitik. För Miljöpartiet
              är det viktigt att respektera samer som ett urfolk som vi har
              förpliktelser mot enligt internationella konventioner, som vi
              förvisso ännu inte ratificerat, typ ILO 169, vilket för övrigt
              är någonting vi verkligen borde göra.
            </seg>
            <seg n="9f4eb921">
              Det är en lite speciell situation i och med att samer har levt
              och verkat i fjällen och sedan urminnes tider använt marken för
              renbete, jakt och så vidare. Sedan kommer vi stövlande och säger:
              Hej, vi äger den här marken. Det gör att hela jaktfrågan blir
              väldigt speciell.
            </seg>
            <seg n="faa5ced1">
              Miljöpartiet och Sverigedemokraterna har ganska olika utgångspunkter
              i den här frågan. Jag stöder absolut inte deras reservation som
              Nina Lundström hänvisade till. Däremot kan man i vissa frågor
              landa på samma sak, som i det här fallet att en återgång till
              de regler som gällde 2007 är ett steg i rätt riktning, tycker
              jag. Sedan vill jag ytterligare stärka det samiska inflytandet.
            </seg>
            <seg n="3dd2be01">
              Tåssåsenmodellen var just det jag syftade på när jag pratade
              om positiva exempel i Jämtland på hur man kan öka det samiska
              inflytandet. Det är bara ett pilotprojekt, och även där är samerna
              fortfarande engagerade. De menar att det som skedde 1993 var felaktigt
              och att man inte till fullo respekterade deras rättigheter. Jag
              tror fortfarande att det finns mer att göra, men Tåssåsenmodellen
              kan absolut vara en modell som är värd att titta på i ett sådant
              arbete.
            </seg>
          </u>
          <note type="speaker" n="df4e2e72">
            Anf. 84 NINA LUNDSTRÖM (FP) replik:
          </note>
          <u who="nina_lundstrom_bfbd4f" xml:id="i-6902cfa740667d2e-0" n="4272a7ab">
            <seg n="7aa45be7">
              Fru talman! Jag välkomnar att Helena Leander tar upp detta, för
              jag är lite förvånad över att de har strukit just det i sitt särskilda
              yttrande. De brukar lägga särskilda yttranden i betänkandena.
              De exempel som nämns i dag, som är så kallade projekt, finns inte
              längre med i deras särskilda yttrande här. Helena Leander har
              nu klargjort att de fortfarande tycker att det är någonting som
              är intressant att titta på.
            </seg>
            <seg n="078a7a44">
              Det är också väldigt bra med klarläggandet. Med tanke på att
              det finns partier som vill förändra samernas rättigheter är en
              översyn av rennäringslagen en viktig del att debattera. Jag uppfattar
              då att Miljöpartiet står upp för de principerna.
            </seg>
            <seg n="2b855326">
              Vad gäller grundförutsättningarna är frågeställningarna väldigt
              komplexa, och det finns en ambitionsnivå. Det finns en mycket
              hög ambition hos Alliansens företrädare att verkligen hitta bra
              lösningar. Men jag tycker att det är rimligt och klokt att man
              utvärderar, för att se vilka möjligheter som finns i och med att
              det är så komplex materia.
            </seg>
          </u>
          <note type="speaker" n="f14c8f81">
            Anf. 85 HELENA LEANDER (MP) replik:
          </note>
          <u who="helena_leander_075a02" xml:id="i-11df22fccff4be23-2" n="5f24685b">
            <seg n="201a9122">
              Fru talman! Det var märkligt vad gäller det särskilda yttrandet.
              Jag satt inte i detta utskott förra mandatperioden, och jag trodde
              att det här var precis samma som då. Jag har inte medvetet strukit
              någonting om Tåssåsen.
            </seg>
            <seg n="a16afe6a">
              Vad gäller själva fjälljaktsreformen får man kanske intrycket
              av den här debatten att det är större skillnader än vad det är
              mellan de olika sidorna. Det blir lite grann den dynamiken här.
              Ni säger att ni vill utvärdera, och vi säger att vi vill ompröva.
              Alla är vi väl överens om att nuvarande situation inte är helt
              lyckad. Vi tycker ändå att man kan vara så pass djärv att man
              sätter ned foten och säger att man vill gå i en viss riktning
              och att man ska göra en omprövning. Ni säger att ni vill ha en
              utvärdering först. Vi tänker nog att en utvärdering ingår i detta.
              Men på det stora hela kanske det blir den dynamiken i oppositions-
              respektive majoritetsrollen.
            </seg>
            <seg n="688bce9b">
              Jag tycker i alla fall att man kan vara så drastisk att man säger
              vart man vill gå, och därför stöder jag det som vi i majoriteten
              har landat i vi har faktiskt majoritet i betänkandet denna gång.
            </seg>
          </u>
          <note type="speaker" n="9e5b198f">
            Anf. 86 NINA LUNDSTRÖM (FP) replik:
          </note>
          <u who="nina_lundstrom_bfbd4f" xml:id="i-a32f868c1c1538f8-1" n="4272a7ab" next="i-24c8adcf753c8df4-1">
            <seg n="371dc100">
              Fru talman! Får jag påminna kammaren om att när ändringen genomfördes
              var fokus i debatten på att man först ska utvärdera och utreda
              och sedan göra förändringar. Hur vi än vrider och vänder på frågeställningen
              är frågan när det är riktigt att utvärdera och följa utvärderingens
              resultat. Jag tror personligen att det är klokt att invänta utvärderingen.
              Tidsperspektivet har varit väldigt kort, och det gäller att få
              ett bra underlag för detta. Det här är någonting som vi alla följer
              med stort intresse.
            </seg>
            <seg n="15032918">
              Nu har inte Helena Leander någon replik kvar, men jag uppfattade
              inte vilka andra värden som är viktiga för Miljöpartiet. Jag har
              räknat upp några av dem, och det är tillgången till långsiktig
              och hållbar jakt, möjligheterna även för utländska jägare att
              jaga och möjligheterna att beakta samernas rättigheter. Det finns
              ett antal områden. Jag har inte tolkat det så att Helena Leander
              motsätter sig det, men jag vill vara tydlig med att det också
              är viktiga ingångsvärden i frågeställningen.
            </seg>
          </u>
          <note n="22bd8339">
            Anf. 87 HELÉN PETTERSSON i Umeå (S) replik:
          </note>
          <u who="nina_lundstrom_bfbd4f" xml:id="i-24c8adcf753c8df4-1" n="4272a7ab" prev="i-a32f868c1c1538f8-1">
            <seg n="b68a9b88">
              Fru talman! Jag fick ett par direkta frågor av Nina Lundström,
              så jag känner att det är bäst att jag går upp och svarar.
            </seg>
            <seg n="b45c6422">
              Jag är imponerad av Ninas kunskaper om de finska jaktreglerna.
              Men det som hon dess värre verkar ha missat är att man på den
              statliga marken i Finland och det är det vi pratar om här när
              vi pratar om fjälljakten i Sverige också kräver medföljande guide.
              Det är den dialogen som EU-kommissionen och Finland har haft,
              och där har man kommit fram till att det inte på något sätt bryter
              mot tjänstedirektivet.
            </seg>
            <seg n="67e42ef4">
              Det är det vi hänvisar till i vårt betänkande och ingenting annat.
              Då har vi klargjort varför vi diskuterar de finska jaktreglerna.
            </seg>
            <seg n="e7d5e805">
              Nina Lundström nämner statistik över hur många av olika nationaliteter
              som hade löst jaktkort ett specifikt år. Det är så med statistik
              att det helt beror på vilket år man väljer att plocka ut. Nu har
              Nina Lundström valt att plocka ut ett år när ripstammen var väldigt
              svag och det var dålig tillgång på ripa i fjällen, och då attraheras
              inte speciellt många utländska jägare, eftersom det är dyrt att
              resa dit och vara där. Om Nina Lundström hade valt ett annat år
              kunde hon ha funnit siffror som visar att 60 procent utländska
              jägare har löst jaktkort.
            </seg>
            <seg n="f02c81cb">
              Vad gäller turismen säger jag: Självklart stöder vi besöksnäringen!
              Frågan är om Nina Lundström har pratat med besöksnäringens organisationer
              och frågat vad de tycker om de förändringar som gjordes 2007.
              De är inte speciellt glada. Att sälja en jakt som är öppen för
              alla är inte ett speciellt bra koncept för att dra in pengar.
              Genom att sälja en jakt som är exklusiv, där jägare ska ha guide
              med sig ut, kan man gynna besöksnäringen. Jag föreslår att Nina
              pratar med dem.
            </seg>
          </u>
          <note type="speaker" n="b8bc578b">
            Anf. 88 NINA LUNDSTRÖM (FP) replik:
          </note>
          <u who="nina_lundstrom_bfbd4f" xml:id="i-a32f868c1c1538f8-2" n="4272a7ab" next="i-24c8adcf753c8df4-2">
            <seg n="88a40289">
              Fru talman! Jag skulle gärna vilja ha underlaget till det som
              Helén Pettersson nu påstår om grundvalen för EU:s beslut i frågan.
              Den korrespondens som sker är inte allmänt tillgänglig jag har
              i alla fall inte kunnat hitta den någonstans. Det svaret har också
              ett antal som har velat få den korrespondensen fått. Jag skulle
              gärna vilja ha det underlag som Helén Pettersson har vad gäller
              Finlands kommunikation med EU, för jag kan inte bemöta det när
              jag inte har fått tillgång till det.
            </seg>
            <seg n="a2dc88b5">
              Vad sedan gäller statistiken skulle jag vilja påminna om att
              dessa frågor på intet sätt är nya. Jag vill också påminna om att
              Ann-Christin Nykvist, som var minister i den socialdemokratiska
              regeringen, tog upp frågan om antalet jaktdygn i kammardebatter.
              Det kunde då konstateras att ett stort antal jägare utnyttjade
              möjligheten att jaga på statens mark och att två tredjedelar av
              jägarna var svenska och knappt en tredjedel var norrmän. Men hon
              lade till: Det är en stor tillgång.
            </seg>
            <seg n="745b79d3">
              När jag läser protokollen fascineras jag över att socialdemokratin
              så diametralt har ändrat uppfattning. Den uppfattning som Helén
              Pettersson företräder nu går inte att utläsa från tidigare debatter
              med socialdemokratiska ministrar. Jag tycker att det är synd.
              Men jag tycker det är glädjande att nu få höra att besöksnäringen
              är viktig.
            </seg>
            <seg n="4ed1028c">
              Jag var på Vildmarksmässan och talade i alla fall med några av
              arrangörerna. En av dem konstaterade att det är en stor tillgång
              för Sverige och en stor och viktig fråga för många regioner som
              verkligen vill hitta nya näringar och nya möjligheter.
            </seg>
            <seg n="32b86eae">
              Jag lovar Helén Pettersson att jag kommer att fortsätta att söka
              kontakt och fortsätta diskussionerna.
            </seg>
          </u>
          <note n="be7746bd">
            Anf. 89 HELÉN PETTERSSON i Umeå (S) replik:
          </note>
          <u who="nina_lundstrom_bfbd4f" xml:id="i-24c8adcf753c8df4-2" n="4272a7ab" prev="i-a32f868c1c1538f8-2">
            <seg n="a2e66374">
              Fru talman! Det tycker jag var ett bra besked från Nina Lundström.
            </seg>
            <seg n="e70c46fd">
              Det är klart att man kan sälja mycket. Men som ni sade: En jakt
              som är öppen och fri för alla är inte en exklusiv jakt som man
              tjänar pengar på som turistföretag. Den debatten har faktiskt
              varit ganska livlig efter beslutet 2007. De är inte nöjda med
              den ändring som gjordes.
            </seg>
            <seg n="2be9c1e5">
              Jag tror inte att någon utom möjligen Nina Lundström är förvånad
              över att Socialdemokraterna är för en stark besöksnäring. Det
              har vi alltid varit och kommer alltid att vara såklart.
            </seg>
            <seg n="f1bfccb1">
              Som norrlänning inte minst vet jag hur avgörande den branschen
              kommer att vara för vår del av landet, speciellt framöver. Därför
              ser jag till att hålla mig uppdaterad om vad de tycker.
            </seg>
            <seg n="3e38ea4d">
              Det är samma sak när vi pratar om statistik. Vi har i den här
              frågan inte alls diametralt ändrat uppfattning, för att citera
              Nina Lundström. Det är klart att det är en tillgång. Jag underströk
              det mycket tydligt i mitt anförande. Det är klart att det är en
              tillgång med utländska jägare som kommer hit och besöker Sverige
              och jagar. Men det måste också finnas ett värde i den jakten,
              och den ska inte ske på bekostnad av de boende i Sverige.
            </seg>
          </u>
          <note type="speaker" n="41c95095">
            Anf. 90 NINA LUNDSTRÖM (FP) replik:
          </note>
          <u who="nina_lundstrom_bfbd4f" xml:id="i-6902cfa740667d2e-1" n="4272a7ab">
            <seg n="1c87de23">
              Fru talman! Jag tycker ändå att det är glädjande att Helén Pettersson
              i dag kan intyga att det är bra med utländska jägare. En del av
              protokollen har förvånat mig, när jag har tagit del av debatterna
              inte minst från Helén Petterssons sida kring hur man har sett
              på de utländska jägarna. Jag tror att det är viktigt att hitta
              bra former för detta.
            </seg>
            <seg n="2cf80dcd">
              Jag vill också påminna om att vi nu diskuterar en del av det
              som rör rättigheterna på statlig mark. Den utbytesrätt som finns
              mellan olika jägarorganisationer är en helt annan väg.
            </seg>
            <seg n="5c44b618">
              Väldigt mycket av jakten sker också på privatägd mark. Där välkomnar
              man utländska jägare och har ett utbyte. Jag har själv varit medföljare
              på jakt i Finland, så jag kan vidimera att bemötandet är gott
              och att man i de absolut flesta länder tycker att detta är en
              tillgång.
            </seg>
            <seg n="2fd6f370">
              De olika konfliktfrågorna kring hållbar jakt: Jag tycker att
              det är viktigt att framhålla ripstammen och tillgången till viltet
              som en viktig faktor. Men jag tycker också att det är viktigt
              att inte gå in och blåsa upp konflikter.
            </seg>
            <seg n="bc277d15">
              När jag talar med en del jägare framhåller de faktiskt tillgången,
              möjligheterna, det positiva, för turismen, för att också gemensamt
              arbeta för en bra viltvård etcetera. Det finns mycket positivt
              att lyfta upp i debatten. Därför välkomnar jag att Socialdemokraterna
              i dag låter lite mer positiva till både utländska besökare och
              besöksnäringen i stort. Det tycker jag är bra för hela debatten.
            </seg>
          </u>
          <note type="speaker" n="c5cf667a">
            Anf. 91 ROGER TIEFENSEE (C):
          </note>
          <u who="roger_tiefensee_2b850e" xml:id="i-2bb7f1479f99b549-0" n="681f6f18" next="i-4c309b81c9723495-0">
            <seg n="f6fb752e">
              Fru talman! Det här betänkandet behandlar jakt- och viltvårdsfrågor.
              Det är frågor som engagerar många, dels för att det finns närmare
              300 000 jägare i landet, dels för att jakt och viltvård i Sverige
              är en integrerad och väsentlig del av naturvården.
            </seg>
            <seg n="7dd53666">
              Den som är jägare i Sverige utövar alltså inte bara ett fritidsintresse
              eller yrke utan bidrar också till naturvården genom att förvalta
              våra viltstammar. Dessutom utgör jägarna en mycket viktig resurs
              när det gäller eftersök av trafikskadat vilt, vilket är viktigt
              att påpeka.
            </seg>
            <seg n="0d350f71">
              Fru talman! Jakt och viltvård blir därmed en folklig fråga. Regelverket
              kring jakt och viltvård blir då också en folklig fråga.
            </seg>
            <seg n="468e7b29">
              Jag vill börja med att hålla med Helén Pettersson när hon pekar
              på betydelsen av § 28, rätten att skydda sina tamdjur. Den senaste
              förändringen och även en tidigare kan på intet sätt utgöra ett
              hot mot vargstammen. Att skydda sina tamdjur från rovdjursangrepp
              kan på intet sätt utgöra ett hot mot vargstammen, som det påstås
              i reservationer och motioner. Jag tycker att det är bra att Socialdemokraterna
              markerar det ställningstagandet tydligt.
            </seg>
            <seg n="676324ed">
              Att jakt och viltvård är en folklig fråga syns också i frågan
              om småviltsjakten i den svenska fjällvärlden. Regelverket ändrades
              våren 2007 och innebär nu att rätt till småviltsjakt ovanför odlingsgränsen
              och på renbetesfjällen inte längre är begränsad till personer
              bosatta i Sverige. Det tidigare regelverket utgjorde ett indirekt
              handelshinder genom att tjänster knutna till jakten inte på lika
              villkor kunde erbjudas personer som var bosatta utomlands.
            </seg>
            <seg n="37677192">
              Det var, fru talman, en stor diskussion när regelverket förändrades.
              Regeringen uppdrog därför redan 2007 åt Jordbruksverket att i
              samråd med berörda myndigheter och organisationer övervaka och
              följa effekterna av hur förändringen påverkar småviltsstammarna
              och tillgången till jakt för svenska jägare i förhållande till
              utländska jägare.
            </seg>
            <seg n="a024b132">
              Som har påpekats tidigare i debatten: Man gjorde en delutvärdering
              2008, men då bedömde man att det var för tidigt att dra några
              slutsatser. I närtid, efter årets jaktsäsong, kommer man att överväga
              om det finns underlag för att göra en utvärdering.
            </seg>
            <seg n="c7e5d8e1">
              Som det påpekas i majoritetstexten menar man att förändringen
              2007 inte var tillräckligt utvärderad. Nu vill man göra en förändring
              utan att göra en utvärdering. Jag tror att det är viktigt att
              vi är överens om att det är bra att grunda beslut på fakta.
            </seg>
            <seg n="eb63570f">
              Egentligen tycker jag att vi håller på med hårklyverier eller
              strider om påvens skägg. Alliansen säger:
            </seg>
            <seg n="d9a939f5">
              Regeringen bör, med utgångspunkt i hur bestämmelserna i 3 § rennäringsförordningen
              var utformade före förändringen våren 2007, utifrån den pågående
              utvärdering som Jordbruksverket genomför överväga vilka ytterligare
              åtgärder som kan vidtas för att långsiktigt hållbart utveckla
              fjälljakten. De svenska reglerna för upplåtelse av småviltsjakt
              får självfallet inte hindra företag att bedriva verksamhet i Sverige
              i enlighet med den fria etableringsrätt som föreskrivs i artikel
              56 i fördraget om Europeiska unionens funktionssätt. Regeringen
              bör således få i uppdrag att utreda vilka ytterligare möjligheter
              som finns för att stärka den regionala möjligheten till jakt och
              därmed på bästa sätt tillvarata i Sverige bosatta personers tillgång
              till småviltsjakt i fjällen.
            </seg>
          </u>
          <note n="b3efa854">
            Majoriteten i utskottet, bestående av socialdemokrater, miljöpartister,
            vänsterpartister och sverigedemokrater, säger:
          </note>
          <u who="roger_tiefensee_2b850e" xml:id="i-4c309b81c9723495-0" n="681f6f18" prev="i-2bb7f1479f99b549-0">
            <seg n="4e4ab36d">
              Självfallet ska de svenska reglerna för upplåtelse av småviltsjakt
              inte hindra företag att bedriva verksamhet i Sverige i enlighet
              med den fria etableringsrätten. Svenska myndigheter kan inte ställa
              krav på att företag som arrangerar jakt ska vara etablerade i
              Sverige eller i en viss kommun.
            </seg>
            <seg n="8b44616e">
              Regeringen bör långsiktigt trygga fjälljakten och i det arbetet
              ompröva bestämmelserna i 3 § rennäringsförordningen i syfte att
              återgå till regleringen som den var utformad före förändringen
              våren 2007. I detta arbete bör regeringen särskilt försäkra att
              ändrade föreskrifter inte strider mot artikel 56 i EUF-fördraget.
            </seg>
            <seg n="8732c202">
              Vi säger ungefär samma sak. Skillnaden är att majoriteten i utskottet
              vill återgå till regleringen före 2007, ge ett löfte om det redan
              nu och inte invänta Jordbruksverkets utvärdering, medan vi i Alliansen
              säger att vi vill utveckla fjälljakten och stärka den regionala
              möjligheten till jakt på ett ansvarsfullt sätt, invänta utvärderingen
              från Jordbruksverket och ha regelverket före våren 2007 som en
              utgångspunkt.
            </seg>
            <seg n="5e193c24">
              Jag tycker faktiskt att det är hårklyverier och lite strid om
              påvens skägg som vi håller på med här i kammaren. Jag tycker att
              man som politiker i Sveriges riksdag inte ska ställa ut löften
              som man på förhand med stor sannolikhet vet att man inte kan infria.
              Då är det bättre att göra en utvärdering och utveckla fjälljakten
              men göra det på ett ansvarsfullt och seriöst sätt.
            </seg>
          </u>
          <note type="speaker" n="7e8767da">
            Anf. 92 JOSEF FRANSSON (SD):
          </note>
          <note n="ca65fb9c">
            Fru talman! Jag börjar med att yrka bifall till reservationerna
            1, 4 och 8.
          </note>
          <u who="josef_fransson_030758" xml:id="i-73c8ba3d7f61325d-0" n="d4e0b719" prev="i-2adc4475bfc9dcea-0">
            <seg n="ef72e01c">
              Nina Lundström säger att hon har blivit bjuden på mat av en familj
              med samer och att detta var trevligt och minnesvärt. Jag kan bara
              komplettera med att det har jag också blivit. Det är trevligt
              att sitta och prata med familjer som kanske har lite andra upplevelser
              än vad vi andra har.
            </seg>
            <seg n="86fe2221">
              I övrigt kommer jag inte att säga så mycket om reservation 1,
              utan jag kommer att överlämna den diskussionen till min vän och
              kollega Sven-Olof Sällström, som kommer att delta i debatten här
              i dag.
            </seg>
            <seg n="4a6fdcad">
              För dagen är ämnet jakt. Jag är själv inte jägare än, får jag
              väl säga, men jag är faktiskt ganska sugen på att skaffa mig jaktlicens,
              och det kommer nog att bli så framöver.
            </seg>
            <seg n="0ed382dc">
              På dem i min omgivning som jagar ser man tydligt vilken stark
              del det är av den egna identiteten att jaga och hur nästan heligt
              man ser på detta med jakten. Antalet svenskar som varje år ger
              sig ut med bössan i skog och mark kan räknas i hundratusental,
              och till detta kommer ett stort antal jaktturister som, om man
              utformar regelverken rätt, kan bidra till arbetstillfällen på
              platser där produktionsindustri många gånger saknas.
            </seg>
            <seg n="e701d2af">
              Den stora frågan i dag har varit fjälljaktsfrågan, där voteringsstrul
              förra året gjorde att en riksdagsminoritet vann omröstningen.
              Majoriteten ansåg och anser naturligtvis fortfarande att vi behöver
              få till stånd en återgång i 3 § rennäringsförordningen till de
              skrivningar som fanns före förändringen 2007.
            </seg>
            <seg n="a38bc688">
              Nu låter det på allianssidan som om det inte ens kommer att bli
              någon votering i den här frågan. Det kan man kanske se positivt
              på. En upprepning av förra årets fadäs skulle tveklöst ge ett
              löjets skimmer över hela vårt parlament.
            </seg>
            <seg n="5eb6cf3e">
              Att Sverigedemokraterna på sant sandlådemaner används som något
              slags svartepetter och inte släpps in i kvittningssystemet kan
              inte sägas vara något annat än rent barnsligt. Resultatet blir
              ju att om några av oss är borta från voteringen så vinner minoritetsregeringen
              per automatik.
            </seg>
            <seg n="365f1a77">
              Vid tidigare voteringar har det hänt, och det kanske ni är medvetna
              om, att vi sverigedemokrater fått hämta ledamöter på sjukhus och
              rulla in dem i kammaren med rullstol och sjukhusskjorta för att
              vi ska kunna rösta och få rätt majoritetsförhållande här i kammaren.
              Jag tycker inte att det är en rimlig ordning.
            </seg>
            <seg n="46ccebe9">
              I går åkte en kollega akut till en nära anhörig som mig veterligen
              kan ligga inför döden. Ska denne då samtidigt betungas med att
              flera omröstningar under dagen tydligen inte i dag, men det finns
              ju fler voteringar står och faller med hans röst och avgör om
              han kan sitta hos sina anhöriga eller inte? Rävspelet i frågan
              om kvittning får faktiskt effekter för människor som, precis som
              ni, är av kött och blod. Detta handlar inte bara om oss sverigedemokratiska
              ledamöter utan också om de väljare som sviks och som har röstat
              på ett visst sätt. Nog om detta tillbaka till sakfrågan.
            </seg>
            <seg n="0fd6f7b6">
              Vi anser att det är moraliskt självklart att i Sverige boende
              ska ha förtur till viltet om länsstyrelserna känner sig tvingade
              att begränsa småviltsjakten på statens marker. Därför vänder vi
              oss mot den förändring som genomfördes 2007 och som i princip
              säger att utlänningar har lika stora rättigheter till vårt svenska
              vilt som kommuninvånarna där viltet finns.
            </seg>
            <seg n="80e7df96">
              Vi kan med Finland som ett slags facit se att den svenska regeringen
              har övertolkat EU:s bestämmelser och att vi med ganska god säkerhet
              kan återgå till tidigare gällande regler utan att EU kommer med
              sitt pekfinger och säger att detta strider mot några direktiv.
            </seg>
            <seg n="5638f520">
              För mig är det faktiskt lätt obegripligt varför regeringen väljer
              att ta strid i den här frågan. Nu verkar det ju som att frågan
              inte ens ska gå till votering. Det tycks faktiskt inte handla
              om något annat än stolthet när man uppfinner argument som på något
              mystiskt vis antyder att Sverige och Finland skulle befinna sig
              något slags i parallella verkligheter.
            </seg>
            <seg n="b08f8624">
              Man påstår till exempel att svenska skattepengar skulle riskeras
              av oansvariga oppositionspartier eftersom EU skulle komma att
              bötfälla Sverige om vi premierade landets egna invånare när det
              gäller rätten till jakt.
            </seg>
            <seg n="8c6d3337">
              Med de fakta i ärendet som man kan ta del av känner jag mig tämligen
              trygg med att vi inte riskerar någonting mer än att få en bättre
              och mer rättvis lagstiftning. Skulle det nu bli så att EU bötfäller
              Sverige om och när vi återgår till tidigare regelverk ska jag
              ödmjukt erkänna att jag hade fel. Jag kommer dock att få ett ytterligare
              starkt argument för att vi ska omförhandla vårt medlemskap till
              att endast omfatta EES-avtalet. Det kanske är bekant vid det här
              laget, men Sverigedemokraterna, som faktiskt är ivriga anhängare
              av det demokratiska statsskicket, har svårt att kombinera detta
              ställningstagande med den maktfullkomlighet som råder i Bryssel
              ett Bryssel där de största makthavarna inte väljs, utan utses
              av en politisk adel.
            </seg>
            <seg n="b7e9660b">
              Fru talman! Om jag ska nämna några ord om vår reservation 4 som
              handlar om hur man lagstiftningsmässigt kan underlätta jakten
              på vildsvin behöver jag kanske inte gå in mer i detalj än att
              säga att jag tycker det är bra om man kan finna vägar att bättre
              kunna jaga dessa djur och hålla populationen på en hanterbar nivå.
              Vildsvinen har på sina håll blivit ett stort problem och skapar
              stora ekonomiska förluster för kanske framför allt jordbruk men
              ibland också skogsbruk.
            </seg>
            <seg n="3486d023">
              Eftersom vildsvin är mycket svåra att jaga behöver man vara uppfinningsrik,
              och därför kan videoövervakning, som vår reservation handlar om,
              i anslutning till åtelplatser vara gångbart. Man kan bara beklaga
              att vi har en lagstiftning som tillsammans med sin tillämpning
              gör det mycket svårt att få tillstånd för sådan videoövervakning.
              Här finns potential till förbättring i lagstiftningen, anser vi.
            </seg>
            <seg n="30caffbe">
              Fru talman! Till sist ska jag säga några ord om vår reservation
              om jakt och funktionshinder.
            </seg>
            <seg n="577d17cb">
              Denna reservation går i korthet ut på att underlätta för funktionshindrade
              i processen att söka dispens för att kunna jaga från motorfordon.
              Vi vill att en beviljad dispens per automatik ska gälla i hela
              Sverige och inte att man, som i dag, måste söka på nytt för varje
              nytt län eller, som på vissa ställen, att man bara kan jaga på
              egen mark.
            </seg>
            <seg n="82742b3b">
              Vi tror att man kan spara både tid och pengar för länsstyrelser
              och för de funktionsnedsatta genom att lätta på dessa regler.
              En krånglig och kostsam byråkrati riskerar annars att förta glädjen
              av jakten för den som till exempel är rullstolsburen.
            </seg>
          </u>
          <note type="speaker" n="20a38eda">
            Anf. 93 JENS HOLM (V):
          </note>
          <u who="jens_holm_726eb1" xml:id="i-6a168cfb1bbd17d7-0" n="32d186d3">
            <seg n="93d9e45a">
              Fru talman! Nu när vi diskuterar jakt tycker jag att det är viktigt
              att vi också talar om dem som blir jagade, nämligen djuren. Vi
              vet att det gör ont att få en kula i sig. Det gör ont att bli
              skadskjuten. En gräsand kan lida. Det kan också en älg, en lokatt
              eller en varg. Det är också därför som det står inskrivet i 27
              § jaktlagen att onödigt lidande hos viltet ska undvikas.
            </seg>
            <seg n="87afaf46">
              För mig och Vänsterpartiet är det viktigt att jakten är etisk,
              att det är just viltvård som det handlar om och att man inte bedriver
              jakt i onödan.
            </seg>
            <seg n="068bfb49">
              Den motion vi har lämnat in handlar just om att försöka komma
              till rätta med de här frågorna och få in mer etik i den här verksamheten
              samtidigt som vi också ser att jakten kan spela en viktig roll
              i samhället som viltvård.
            </seg>
            <seg n="39aeb3d4">
              En av de frågor som vi tar upp jag är faktiskt lite förvånad
              över att vi i Vänsterpartiet i princip är ensamma om att kritisera
              den är den så kallade godsjakten. Jag sade att vi i princip är
              ensamma, men jag gläds åt att det finns en motion från Moderaterna,
              från Jan Ericson, som vill precis detsamma som vi i Vänsterpartiet,
              nämligen att den här verksamheten ska förbjudas.
            </seg>
            <seg n="77b17be0">
              Jag tror att många inte ens vet vad godsjakt är. Det är en storskalig
              verksamhet som bedrivs på gods och herrgårdar runt om i Sverige.
            </seg>
            <seg n="6ada4f56">
              Det handlar om uppfödning av hundratusentals fasaner, gräsänder
              och rapphöns för ett enda syfte, nämligen att de ska skjutas ihjäl
              lite senare. Och de som skjuter ihjäl de här djuren tycker uppenbarligen
              att det är roligt, för de kan betala väldigt mycket pengar för
              den här verksamheten.
            </seg>
            <seg n="e9e7fffc">
              Djuren kommer till godsen oftast i form av ägg. De läggs i kläckningsmaskiner.
              När de har kläckts är de små kycklingar som föds upp på ett intensivt
              sätt i små voljärer. De här kycklingarna, som sedan växer och
              blir stora fåglar, har en minimal yta att röra sig på i voljärerna.
              Ofta sätter man näbbringar på fåglarna för att de inte ska hacka
              ihjäl varandra.
            </seg>
            <seg n="04055247">
              Det är alltså en ganska storskalig verksamhet den är närmast
              lik en industriell verksamhet. Ändå är den nästan helt oreglerad.
              Jag tycker återigen att det här väcker frågan: Är det här en verksamhet
              som känns etisk, som känns nödvändig och som känns förenlig med
              § 27 i jaktlagen?
            </seg>
            <seg n="74d6ffd3">
              Till hösten är det dags för den stora godsjakten. Då kommer oftast
              välbeställda människor dit, oftast män ur näringslivet, som betalar
              200 kronor för att skjuta ihjäl en fasan eller en rapphöna. Vissa
              grupper skjuter ihjäl flera hundra stycken. Man kan betala tiotusentals
              kronor för en dags skjutande på ett gods.
            </seg>
            <seg n="1ea743cd">
              Hur går det då till när man skjuter de här fåglarna på ett gods?
              Jo, man sätter ut 500600 fåglar i en så kallad remiss. Jägarna
              ställer sig i form av en solfjäder. Man driver in hundar i remissen
              som självklart skrämmer upp fåglarna. Sedan är det bara att sätta
              i gång och panga. Och man skjuter som bara den fråga dem som bor
              i närheten av ett gods och som tycker att det här är väldigt störande!
              Självklart är det många av fåglarna som blir skadskjutna och som
              lider helt i onödan.
            </seg>
            <seg n="9eb3322c">
              Jag frågar mig, precis som Moderaterna gör i sin motion: Vad
              är mervärdet av godsjakten? Handlar det om naturvård, som Roger
              Tiefensee från Centerpartiet pratade om? Handlar det om viltvård?
              Nej, jag tycker inte det. Det är en storskalig och helt onödig
              verksamhet som leder till ett oproportionerligt stort lidande
              för djuren. Det är därför vi i Vänsterpartiet och även Moderaterna
              har motionerat om att den ska förbjudas.
            </seg>
            <seg n="84f2fde3">
              Det har kommit en del frågor kring § 28 i jaktförordningen. Jaktförordningen
              har ändrats i två steg, 2006 och nu senast den 1 maj 2009. Med
              förändringen av jaktförordningen blir det lättare att skjuta rovdjur
              som väntas angripa ett tamdjur.
            </seg>
            <seg n="6bf73233">
              Vi i Vänsterpartiet har, precis som många poliser och åklagare,
              kritiserat den här förändringen. För det blir nästan omöjligt
              för en polis eller åklagare att leda i bevis att tamdjuret har
              varit utsatt för ett angrepp. Den här förändringen innebär också
              att man kan skjuta rovdjur, till exempel vargar, utanför hägnen.
              Det är därför som vi vill ändra på § 28 i jaktförordningen.
            </seg>
            <seg n="31314205">
              Sedan ska jag ärligt säga att jag tror att det finns större hot
              mot vargar och andra rovdjur i Sverige än förändringen av § 28.
              Jag tror kanske också att vår kritik har lett till att det i praktiken
              inte har blivit riktigt lika illa som vi befarade med den här
              förändringen. Det är någonting som vi i Vänsterpartiet självklart
              gläds åt, i så fall. Vi kommer att fortsätta att följa den här
              frågan noggrant.
            </seg>
            <seg n="4826450a">
              Fjälljakten har redan diskuterats av flera. För oss i Vänsterpartiet
              är det en självklarhet att vi sätter riporna, samernas rättigheter
              och rättigheterna för befolkningen i norra Sverige före paragrafer
              från Bryssel. Vi tycker inte att vår regering har gjort tillräckligt
              för att finna en vettig balans när det gäller kraven från EU.
              Det som EU har sagt är nämligen att vi måste anpassa oss till
              deras bestämmelser. De säger inte att vi ska göra som regeringen
              har gjort, släppa jakten fri för alla EU-medborgare.
            </seg>
            <seg n="5a072266">
              Vi vill ha ordning och reda i fjälljakten. Vi vill ha krav på
              jaktguider, så att vi vet att de som jagar där uppe gör det på
              ett etiskt sätt. Och självklart vill vi skydda viltet. Vi vill
              se till att man inte skjuter bort stora bestånd av ripor. Det
              är det som vi ser som det verkligt stora hotet med den här liberaliseringen
              av fjälljakten.
            </seg>
            <seg n="2d71dd71">
              Jag vill påminna om att Sverige i andra sammanhang har tagit
              strid för lagstiftning i Sverige, och vi har faktiskt vunnit nere
              i Bryssel. Jag tror att det är dags att göra det här också. Och
              jag tror att vi har goda möjligheter, i synnerhet när vi tittar
              på hur man har anpassat den här lagstiftningen i andra länder,
              exempelvis i Finland.
            </seg>
            <seg n="184f255c">
              Jag ser fram emot voteringen nu i eftermiddag. Jag noterar att
              de borgerliga partierna inte yrkar bifall till sin reservation,
              vilket med absolut största sannolikhet kommer att innebära att
              vi får en majoritet i den här kammaren för att vi ska få ordning
              och reda och skydd för ripan vad det gäller fjälljakten. Det tycker
              jag är väldigt bra.
            </seg>
          </u>
          <note type="speaker" n="77c042ce">
            Anf. 94 BENGT-ANDERS JOHANSSON (M) replik:
          </note>
          <u who="bengt-anders_johansson_760665" xml:id="i-8caa8a9acce232a8-1" n="c0c0096b">
            <seg n="160102aa">
              Fru talman! Jag reagerade på inledningen av Jens Holms debattinlägg.
              Han sade att det gör ont att få en kula i sig. Jag har aldrig
              blivit skjuten, men jag kan berätta för Jens Holm att jag har
              träffat två nu levande som har blivit skjutna. Båda garanterar
              att det inte känns ett dugg när man blir träffad det är bara den
              empiriska erfarenhet som jag har tillskansat mig; det är därmed
              inte sagt att det är så alltid men det gör väldigt ont sedan,
              om man inte dör, naturligtvis.
            </seg>
            <seg n="334d1105">
              Men det var inte därför som jag gick upp här, fru talman, utan
              det var för att jag ställde två tydliga frågor i mitt huvudanförande
              tidigare i dag.
            </seg>
            <seg n="84c1b246">
              Jag undrar om Vänsterpartiet och Jens Holm menar att vi ska återgå
              till den skrivning som fanns i § 28 där det sades att det var
              först vid upprepade anfall som man fick träda i funktion och ingripa.
              Det innebär, inte minst när det gäller en attack från en björn
              eller en varg, att det är för sent efter första attacken. Då är
              det helt meningslöst, i regel. Det är min ena fråga.
            </seg>
            <seg n="6a329675">
              Den andra frågan är knuten till detta. Anser Vänsterpartiet att
              man inte ska få skydda sina fäboddjur, som av naturliga skäl inte
              går inhägnade, eller sin hund?
            </seg>
            <seg n="2ee873c5">
              Det skulle vara intressant att få de här svaren.
            </seg>
            <seg n="e1358bfa">
              Sedan hänvisar Jens Holm till Moderaternas motion. Jag vill påstå
              att det handlar om moderaten. Han är en av ca 105 ledamöter. Och
              som Jens Holm har noterat har Moderaterna inte yrkat bifall till
              den.
            </seg>
          </u>
          <note type="speaker" n="967e3e44">
            Anf. 95 JENS HOLM (V) replik:
          </note>
          <u who="jens_holm_726eb1" xml:id="i-6a168cfb1bbd17d7-1" n="32d186d3">
            <seg n="f2907fa4">
              Fru talman! Jag fick en fråga från Bengt-Anders om § 28. Jag
              tyckte att jag svarade på det relativt bra. Ja, vi vill tillbaka
              till den gamla skrivningen. Det är det som vi skriver i vår motion.
              Samtidigt lade jag till en brasklapp, nämligen att vi är beredda
              att anpassa vår politik till verkligheten.
            </seg>
            <seg n="94cbca22">
              Om vi kommer till en slutsats om att den förändring som har gjorts
              faktiskt inte lett till det här stora hotet mot de vilda djuren,
              i synnerhet vargarna, är vi beredda att anpassa vår politik efter
              det.
            </seg>
            <seg n="5c821e35">
              Det som står i det här betänkandet är att vi vill tillbaka till
              det som stod tidigare, och vi tycker att det är fel att man kan
              skjuta rovdjur utanför hägn.
            </seg>
            <seg n="afdfc437">
              Sedan gäller det godsjakten. Det finns en moderat motion från
              Jan Ericson och en vänsterpartimotion som har lett till en reservation
              om att förbjuda godsjakten. Då skulle jag vilja fråga Bengt-Anders
              om det är Moderaternas bild att godsjakten, som den ser ut i dag,
              fungerar väl och att den stämmer överens med till exempel § 27
              i jaktlagen om att djur inte ska utsättas för ett onödigt lidande.
            </seg>
          </u>
          <note type="speaker" n="c58a63b0">
            Anf. 96 BENGT-ANDERS JOHANSSON (M) replik:
          </note>
          <u who="bengt-anders_johansson_760665" xml:id="i-8caa8a9acce232a8-2" n="c0c0096b">
            <seg n="44f1a0e4">
              Fru talman! Jens Holm verkar över huvud taget inte ha följt vad
              som hänt efter ändringen av 28 §. Kan Jens Holm nämna något fall
              där 28 § varit ett hot mot en viltstam i Sverige? Vad Jens Holm
              säger är ju att om det skulle visa sig att det inte är ett hot
              mot rovdjuren skulle ni i Vänsterpartiet vara beredda att ändra
              er.
            </seg>
            <seg n="602329d4">
              Därför blir min fråga: Finns det något bevis för att rovdjursstammarna
              påverkats på ett sådant sätt att deras möjligheter till fortlevnad
              skulle äventyras? Det skulle det vara intressant att veta.
            </seg>
            <seg n="d2593348">
              Jag konstaterar bara att Vänsterpartiet anser att det är okej
              att tamdjur blir dödade när ett rovdjur angriper dem. Som tamdjursägare
              ska man alltså stillatigande åse det första anfallet. Först efter
              upprepat anfall ska man kunna ingripa. Jag vill se den tamdjursägare
              som i ett sådant läge inte gör vad vederbörande kan för att det
              här ska undvikas och då använder, om den möjligheten finns, även
              skjutvapen.
            </seg>
            <seg n="663f6c1f">
              Jag tror inte att Jens Holm om det gällde hans hund ifall han
              har en hund stillatigande skulle kunna åse ett anfall. Det är
              icke mänskligt att vi som lagstiftare ska kräva något sådant av
              medborgarna.
            </seg>
            <seg n="33c4fc46">
              En enskild ledamot har skrivit en motion om godsjakten. Men det
              finns ingen reservation som en följd av motionen. Även inom fisket
              förekommer godsjakt, att man släpper ut fiskar. Och i den mån
              exempelvis fåglar släpps ut och de får tillräckligt med tid på
              sig för att anpassa sig utgör dessa fåglar ett bidrag till den
              biologiska mångfalden. Det får man inte glömma.
            </seg>
          </u>
          <note type="speaker" n="7f1f3bee">
            Anf. 97 JENS HOLM (V) replik:
          </note>
          <u who="jens_holm_726eb1" xml:id="i-6a168cfb1bbd17d7-2" n="32d186d3">
            <seg n="c2ea37be">
              Fru talman! När det gäller ändringen av 28 § jaktförordningen
              sade jag att det finns större hot mot bevarandet av rovdjuren.
              Det gäller då till exempel vad regeringen säger om licensjakt
              på vargar och förslagen nu om ny skyddsjakt som jag är rädd blir
              en ny form av licensjakt.
            </seg>
            <seg n="5005fff3">
              Vänsterpartiets hållning är att tamdjursägare ska ha rätt att
              försvara sina tamdjur. Hur ska då detta i praktiken gå till? Ska
              det gå till så att vi har precis samma paragraf som tidigare?
              Bengt-Anders Johansson, jag kan ärligt säga att inte heller den
              paragrafen var optimal.
            </seg>
            <seg n="f6379749">
              Med bättre tid och framförhållning hade vi kanske kunnat ha en
              utförligare formulering om det. Jag hoppas att vi kan återkomma
              till den saken. Men så som det nu ser ut är inte heller bra. När
              man kan skjuta djur utanför hägn blir det väldigt svårt för en
              polis eller åklagare att leda i bevis att man verkligen sköt för
              att skydda sina djur.
            </seg>
            <seg n="392c1264">
              Hittills har verkligheten visat att det inte blivit riktigt så
              illa som vi trodde. Det tycker jag är jättebra. Kanske är det
              därför att vi hela tiden ropat vargen kommer som det blivit en
              form av självsanerande effekt.
            </seg>
            <seg n="eb7b45c5">
              Jag tycker att Bengt-Anders och alla andra jaktanhängare ska
              titta lite närmare på detta med skyddsjakt. När jag arbetade som
              journalist intervjuade jag Jan Guillou som väl, skulle jag vilja
              säga, i det närmaste är en fanatisk jägare. Han verkar älska att
              jaga. Men han sade till mig: Är det någonting i det här landet
              som ska förbjudas så är det godsjakten. Det är en helt meningslös
              verksamhet. Hundratusentals fåglar föds upp för att rika direktörer
              sedan ska kunna komma och panga på dem.
            </seg>
            <seg n="dc08af68">
              Jag ser inte något viltvårdsargument bakom det här. I stället
              ser jag bara att starka ekonomiska intressen ligger bakom detta.
              Lidande blir hundratusentals fåglar. Därför vill vi i Vänsterpartiet
              ha ett förbud. Jag gläds åt att det finns åtminstone en klok moderat,
              Jan Ericsson, som också vill ha det.
            </seg>
          </u>
          <note type="speaker" n="e88622d0">
            Anf. 98 IRENE OSKARSSON (KD):
          </note>
          <u who="christina_oskarsson_f64ac1" xml:id="i-ca0714a574438794-0" n="f66b03d9">
            <seg n="d9e27682">
              Herr talman! Det blev nästan ordentligt med nerv i det senaste
              replikskiftet här.
            </seg>
            <seg n="6bc1de4d">
              Detta betänkande har redan belysts på många sätt. Det är ett
              motionsbetänkande som, som vanligt, rör många olika frågor. Men
              i denna kammare fokuserar vi gärna på något enstaka ämne i varje
              betänkande. Här är det naturligtvis fjälljakten som varit det
              stora ämnet. Men det finns också andra delar att belysa. Därför
              skulle jag vilja nämna några ord om dem.
            </seg>
            <seg n="8625540b">
              Först skulle jag vilja nämna rennäringen och situationen i Sverige
              för samerna som urfolk med speciella rättigheter. Så ska det förbli.
            </seg>
            <seg n="cbbe2093">
              Vi månar om ett liv i samexistens och dialog och om att det sker
              på ett bra sätt. Här finns det goda intentioner och goda ambitioner.
              Saker kan göras bättre. Men när jag läser motionen och reservationen
              från Sverigedemokraterna blir jag beklämd. Sedvanerätt och äganderätt
              ska kunna samverka och samexistera.
            </seg>
            <seg n="4603c82c">
              Herr talman! När det gäller fjälljakten har vi från åtminstone
              tre av talarna här i dag hört dragningar så jag tänker inte upprepa
              det sagda. Inte heller hade jag förberett mig på en upprepning.
              Jag visste att Helén Pettersson, Bengt-Anders Johansson och Nina
              Lundström skulle ta de här lektionerna ur lite olika perspektiv.
            </seg>
            <seg n="240812be">
              Dock kan jag fundera på varför vi inte gemensamt i denna kammare
              kan läsa texterna som det står där. Ibland återgår jag till mitt
              gamla värv och försöker läsa ganska bokstavstroget. Ur det perspektivet
              kan jag inte annat än instämma i vad Roger Tiefensee sade i ett
              tidigare inlägg. Vi strider om påvens skägg. Jag får väl upplysa
              lyssnarna om att han inte har något skägg och inte får ha det.
            </seg>
            <seg n="51ef292f">
              Därmed kan det konstateras att det finns oerhörda likheter i
              det vi nu vill åstadkomma. Men alliansföreträdarna säger: Låt
              oss ta detta i en ordning som möjliggör för oss att få ha egen
              rådighet över frågorna, nämligen svensk rådighet över jaktfrågor
              i Sverige ingen annan ska råda över dessa och därmed jobba på
              ett sådant sätt att vi använder oss av de utvärderingar som är
              på gång. När myndigheter säger att man vill ha mer tid brukar
              oppositionen säga: Vi ska lyssna på myndigheterna och göra som
              de säger.
            </seg>
            <seg n="f6d47ffd">
              Men i den här frågan kan vi tydligen strunta i vad våra myndigheter
              säger. Jag skulle med glädje använda samma argumentation i andra
              debatter om jag inte vill försöka hålla mig till någotsånär sakliga
              grunder. Bara genom att säga ordet skogsfrågor skulle jag väl
              kunna få i gång en annan diskussion.
            </seg>
            <seg n="e0eb2301">
              Redan i dag finns det möjligheter att göra undantag för närboende
              när det gäller att få bättre möjligheter till jakt. Men vi sörlänningar
              bland annat jag gör oss inte besvär. Det tycker jag är alldeles
              korrekt, alldeles riktigt, liksom att vi fortsätter att jobba
              med att hitta möjligheter.
            </seg>
            <seg n="26281808">
              I reservationstexten på sidorna 29 och 30 den som vill kan gå
              in på riksdagens nya exemplariska hemsida där det blivit mycket
              lättare att ta till sig dokument när man sitter där hemma och
              har glömt dokumenten i Helsingfors är det nu mycket enklare att
              ta del av en gedigen beskrivning av ämnet.
            </seg>
            <seg n="e62d9aa3">
              Med detta instämmer jag i vad Bengt-Anders Johansson och Nina
              Larsson sagt rörande det här.
            </seg>
            <seg n="0770e96e">
              En annan oerhört viktig fråga är den om att jakt och viltvård
              vård av naturen skulle kunna läggas till är en central del. Jägarkåren
              är en viktig aktör i sammanhanget. Inte minst gäller det då det
              som handlar om älgförvaltning, något som rör utvecklingen av älgstammen
              och av skogspolitiken. Vidare gäller det hur det ser ut avseende
              ägarförhållandena. Den som läst senaste numret av Svensk Jakt
              kan konstatera att där skriver både skogsägarintressen och jägarintressen
              samfällt: Låt oss nu se till att göra denna nya möjlighet till
              någonting bra. Låt oss arbeta med de eventuella barnsjukdomar
              som finns i alla nya regelverk. Vi ska lösa det här.
            </seg>
            <seg n="ba981f77">
              Mot den bakgrunden är det besynnerligt att likt Socialdemokraterna
              och Helén Pettersson hävda att vi från statligt håll ska gå in
              med styrmedel i frågan. Som framgår av betänkandet löser sig detta
              alldeles ypperligt av sig självt. Det löser sig också utifrån
              att jaktintressen och det som hör till jakten omsätter en oerhört
              stor mängd pengar, kapital.
            </seg>
            <seg n="c6e85cfd">
              Jag tror att jag har en hälsning till Jens Holm från en partikamrat
              till mig som också sitter här i lokalen: Du är varmt välkommen
              till Skåne, Jens, för att se vad godsjakt är i praktiken och vad
              man kan få se av viltvård, som är något som har kommit fram ur
              detta arbete om det sköts på rätt sätt. Det kan naturligtvis också
              både skötas och misskötas som allt annat.
            </seg>
            <seg n="bd3f2794">
              Herr talman! Jag ska inte förlänga denna debatt ytterligare utan
              gör som föregående alliansföreträdare och gläder mig åt detta
              betänkande.
            </seg>
          </u>
          <note type="speaker" n="bd673842">
            Anf. 99 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-c2680947003c56d1-0" n="1e0e04f0">
            <seg n="c9b47169">
              Herr talman! Att samtliga medborgare har samma grundläggande
              fri- och rättigheter men också skyldigheter är en förutsättning
              för att ett land ska kunna kalla sig demokratiskt. Att samtliga
              medborgare har samma grundläggande fri- och rättigheter men också
              skyldigheter är en självklarhet i en rättsstat.
            </seg>
            <seg n="5c1476a5">
              En stat som särbehandlar sina medborgare på grundval av etnisk
              eller kulturell tillhörighet kan inte anses uppfylla de mest grundläggande
              kraven på en demokrati eller principerna för en rättsstat. I dag
              2012 särbehandlas medborgare i Sverige just på grund av etnisk
              eller kulturell tillhörighet.
            </seg>
            <seg n="5ee28297">
              Herr talman! Vi sverigedemokrater anser att den samiska minoriteten,
              den samiska kulturen och samernas ursprungliga levnadssätt är
              en naturlig och skyddsvärd del av Sverige.
            </seg>
            <seg n="61632ee6">
              Vi sverigedemokrater anser att den samiska minoriteten ska erhålla
              statens stöd för att bevara sin kultur och särart. Vidare anser
              vi att den samiska minoriteten ska skyddas från diskriminering
              och negativ särbehandling.
            </seg>
            <seg n="77f28fa7">
              Men skydd från diskriminering och särbehandling ska syfta till
              att ge samerna samma grundläggande fri- och rättigheter, samma
              möjligheter, samma del i det svenska samhället som alla andra
              medborgare, inte mer rättigheter och inte mer möjligheter på någon
              annans bekostnad.
            </seg>
            <seg n="13f1fe73">
              Någonting som vi kan vara helt säkra på är att det då blir någon
              annans grundläggande fri- och rättigheter som kränks, någon annans
              möjligheter som begränsas och någon annan som diskrimineras. Så
              kan vi inte ha det i ett demokratiskt Sverige som bygger på rättsstatens
              principer.
            </seg>
            <seg n="68085e76">
              Herr talman! I början av februari var jag uppe i västra Västerbotten
              och träffade en grupp människor vilkas grundläggande fri- och
              rättigheter har kränkts, en grupp människor som har diskriminerats
              just på grundval av sin etniska och kulturella tillhörighet.
            </seg>
            <seg n="a2cd1b30">
              Jag träffade där en grupp människor där en del kallade sig själva
              samer och andra inte. Vissa har rösträtt i Sametinget, andra har
              det inte. De som kallade sig själva samer hade samtliga ursprung
              i vad vi brukar benämna jakt- och fiskesamerna som är den ursprungliga
              samiska befolkningen i den övervägande delen av samernas traditionella
              utbredningsområde.
            </seg>
            <seg n="4410d259">
              Gemensamt för dem alla var att de hade diskriminerats på grund
              av sin etniska och kulturella tillhörighet. De hade diskriminerats
              av den svenska staten och av den svenska statens förlängda arm,
              nämligen länsstyrelsen.
            </seg>
            <seg n="d0d019f5">
              Anledningen till att jag var där var att de hade ringt mig och
              bett mig komma. Jag var inte den första politiker som de hade
              talat med, långt därifrån. Jordbruksminister Eskil Erlandsson
              och Lars Ohly är bara två av alla de politiker som de hade träffat
              och framfört sina synpunkter till, politiker från i stort sett
              alla politiska partier representerade i Sveriges riksdag. Nästan
              alla har de förfärats av det de har fått höra, och alla har lovat
              att ta tag i saken, att se till att få till stånd en förändring
              och att ta med sig frågan till Helsingfors och där driva den.
              Alla har de lovat dessa människor upprättelse. Men absolut ingenting
              har hänt. Nu bemöts de bara med tystnad. Det var löften som inget
              var värt. De människor som vi talar om utgör ju ingen större väljargrupp.
              Kanske är det därför.
            </seg>
            <seg n="daf754a9">
              Vad är det dessa människor har varit med om? Dessa människor
              och deras förfäder har levt i dessa områden i många generationer,
              i hundratals och kanske i tusentals år. Där har de brukat jorden,
              jagat, fiskat, tagit ved för bränsle och använt naturens resurser,
              ofta helt enkelt för att överleva.
            </seg>
            <seg n="fc27fabf">
              De är i dag ägare och förvaltare till stora delar av de landområden
              som har skötts och brukats av dem, deras föräldrar och i sin tur
              av deras föräldrar i generation efter generation. De är ägare
              till marken, men de är inte brukare till sina egna marker. Den
              rätten har i stället den svenska staten tagit ifrån dem och gett
              den till andra, ofta med kortare historisk anknytning till samma
              områden.
            </seg>
            <seg n="9bc77dc7">
              De har äganderätten men inte brukarrätten till sina egna marker.
              Där jagar och fiskar i dag andra samer, samer som tillhör en sameby,
              samer som har rätt att äga renar.
            </seg>
            <seg n="2cf643c4">
              Herr talman! Jag tänker inte göra detta till en debatt om vem
              som var först. Vem som efter att inlandsisen hade dragit sig tillbaka
              var först med att sätta sin fot på ett stycke mark är i dag, tusentals
              år senare, rätt ointressant och inget som vi i dag kan bygga vår
              rättskipning på.
            </seg>
            <seg n="894d757c">
              Men jag ska berätta en liten saga, om talmannen tillåter.
            </seg>
            <seg n="a6d027a7">
              Det var en gång en upptäcktsresande som vi kan kalla Sven som
              tillsammans med sitt manskap seglade norrut uppför kusten i tre
              skepp. Vi kan kalla dem Svea, Göta och Vende. De sökte en ny och
              närmare väg till Indien. I stället fann de ett oupptäckt stycke
              land som beboddes av människor med konstiga kläder, konstiga vanor
              och som levde nära naturen. Under några hundra år fördrev man
              dessa urinvånare, stal deras land och satte urinvånarna i reservat.
            </seg>
            <seg n="b187bbb6">
              Därmed var det slut på sagan. Detta var naturligtvis inte sant.
              Det var inte så det gick till. Den historien härrör från en helt
              annan världsdel med helt andra kulturer och människor inblandade.
            </seg>
            <seg n="f2ac814a">
              Sant är att det har förekommit övergrepp på samer, inte sällan
              från staten eller kungen, som ofta var samma sak, och deras representanter.
              Men det var en typ av övergrepp som drabbade många i Sverige,
              oavsett var de bodde och vilken kulturell eller etnisk härkomst
              de hade.
            </seg>
            <seg n="f2cc8abb">
              Men den bild som man kan få av en felaktig och snedvriden debatt
              är ändå en historia, en felaktig sådan, som liknar den korta saga
              som jag nyss berättade.
            </seg>
            <seg n="f6659038">
              Viljan att vi i Sverige ska ha våra egna indianer som ska skyddas
              från all världens olyckor har överskuggat en korrekt historieskrivning.
              Sanningen är egentligen att människor med olika etniska och kulturella
              ursprung har levt i det som i dag utgör renbetesområden i hundratals
              och kanske tusentals år. Det går inte att i dag fastställa vem
              som var först och på grundval av detta bestämma vem som har rätt
              och vem som inte har rätt att bruka marken. Detta är forskarna
              tämligen överens om att de är oense om. Det finns alltså flera
              åsiktsriktningar.
            </seg>
            <seg n="4a7c7519">
              Vad som däremot är känt är att dagens rendrift med stora årstidsvandrande
              hjordar i större delen av den svenska fjällkedjan är en relativt
              ny företeelse.
            </seg>
            <seg n="efffdb55">
              Historiskt sett har ett mindre antal renar i dessa områden ägts
              av småbrukare, av jakt- och fiskesamer och av andra för transport,
              för kött och för skinn.
            </seg>
            <seg n="cd364b3f">
              Påfundet att renar får ägas endast av samer som är medlemmar
              i en sameby saknar helt historisk bärighet och är en märklig och
              diskriminerande konstruktion.
            </seg>
            <seg n="60bff201">
              Sedvanan att hålla renar i stora hjordar med årstidsvandringar
              till nya betesmarker har i vissa delar av fjällkedjan funnits
              under mycket lång tid. I andra delar av fjällkedjan härrör den
              från tiden efter kriget mellan Ryssland och Sverige i början av
              1800-talet, då många samer som praktiserade den typen av renskötsel
              antingen fördrevs eller flydde från ryskt område in på svenskt
              område. Större delen av dagens renskötsel, från norra Dalarna
              och upp till Norrbotten, härrör från denna händelse urminnes hävd.
            </seg>
            <seg n="c12666d9">
              Herr talman! Det faktum att staten har tilldelat en viss grupp
              samer särskilda privilegier har gjort att svenskar och andra grupper
              av samer med rätta har känt sig diskriminerade. Med detta vill
              jag förtydliga att även samerna är svenskar. Detta har gett upphov
              till stora motsättningar och infekterade konflikter.
            </seg>
            <seg n="bb37cf50">
              Svenska medborgare av samisk börd boende i södra och mellersta
              Sverige bör inte ha mindre rättigheter än medborgare av svensk
              börd i dessa områden. Medborgare av svensk, finsk eller annan
              börd bör inte ha mindre rättigheter än medborgare av samisk börd
              i norra Sverige. Detta borde vara en självklarhet i ett demokratiskt
              Sverige som bygger på rättsstatens principer.
            </seg>
            <seg n="c6f8e008">
              Sverigedemokraterna föreslår därför en översyn av rennäringslagen
              i syfte att garantera att alla medborgare har samma rättigheter
              och är lika inför lagen.
            </seg>
          </u>
          <note n="0d7bc46a">
            Avslutningsvis yrkar jag bifall till reservation 1.
          </note>
          <note n="48189099">
            Överläggningen var härmed avslutad.
          </note>
          <note n="27c76e3f">
            11 § Planering och byggande
          </note>
          <note n="c8a68539">
            Föredrogs
          </note>
          <note type="speaker" n="b105dd05">
            Anf. 100 KATARINA KÖHLER (S):
          </note>
          <u who="katarina_kohler_34bfc7" xml:id="i-f00bdce99dd64a48-0" n="767c3a35">
            <seg n="d32c362a">
              Herr talman! I dag ska vi debattera och så småningom besluta
              om frågor som gäller planering och byggande. Det är ett omfattande
              och viktigt område.
            </seg>
            <seg n="415bedeb">
              På detta område har vi en ny lagstiftning sedan knappt ett år.
              Det är en lagstiftning som skulle vara enklare och tydligare och
              som skulle underlätta för privatpersoner, kommuner och myndigheter.
              Huruvida det har blivit så återstår att se. Det finns olika uppfattningar
              om det. Jag återkommer om det i slutet av mitt anförande.
            </seg>
            <seg n="16ef31e6">
              Jag börjar med att yrka bifall till reservationerna 2, 11 och
              16. Vi står naturligtvis bakom samtliga S-motioner, men för tids
              vinnande yrkar vi bifall endast till dessa.
            </seg>
            <seg n="5d65fa20">
              Allt oftare framkommer det kritik om att tillgången till det
              offentliga rummet krymper när nya bostadsområden eller handelscentrum
              växer fram. Köpcentrum och omgivande mark ägs numera ofta av privata
              fastighetsbolag. Det innebär att den enskildes och föreningars
              möjligheter att föra samtal, informera och argumentera beskärs.
              Det är viktigt att yttrandefriheten inte kvävs och att människor
              även fortsättningsvis ges utrymme att i det offentliga rummet
              få skapa opinion och prata med varandra om viktiga frågor. Det
              är därför viktigt att man i planbestämmelserna föreskriver dessa
              rättigheter när det gäller gallerior och köpcentrum.
            </seg>
            <seg n="3db669db">
              Planering för gemensamma lokaler och möjlighet till ett rikt
              kulturutbud är också viktigt i byggande och planerande av nya
              bostadsområden. Vi vill att människor ska känna gemenskap och
              vi vill att människor ska lära sig av varandra och förstå varandras
              olikheter och synsätt för att på det viset undvika segregation
              och isolering i våra bostadsområden. Vi ska i planeringen tänka
              på åldersstrukturer och etnicitet. Vi ska tänka jämställt, och
              vi ska framför allt tänka på barnen och på barnens möjligheter
              att utvecklas och ha ett rikt liv i sitt bostadsområde. Vi måste
              därför vara extra noggranna vid planeringen och se till att det
              finns extra utrymmen för olika syften i bostadsområdena.
            </seg>
            <seg n="24bdc051">
              Det blir allt viktigare att vi tänker långsiktigt när vi planerar
              och bygger bostäder för framtiden. Vi får en allt större andel
              äldre i befolkningen. Om våra bostäder redan från början vore
              anpassade till människors villkor genom olika perioder och besvärligheter
              i livet skulle många kunna bo kvar hemma mycket längre. I dag
              är många bostäder inte så tillgängliga som de ska vara. Bristen
              på hissar är stor i många äldre flerfamiljshus. Enligt Boverkets
              beräkningar skulle det behövas ungefär 75 000 hissar i de befintliga
              fastigheterna. Det blir naturligtvis ytterligare ett hinder för
              gamla människor och för funktionshindrade, och deras bostadsmarknad
              krymper. I äldre bostäder är det ofta trånga badrum och smala
              korridorer. Det kan vara höga trösklar och en mängd andra hinder
              som gör att bostäderna inte har den tillgänglighet vi vill att
              de ska ha.
            </seg>
            <seg n="175dae4a">
              Vi socialdemokrater tycker och har alltid tyckt att detta är
              en viktig fråga. Det handlar om jämlikhet. Det handlar om allas
              rätt till en bra bostad.
            </seg>
            <seg n="d84d54cb">
              Herr talman! I dag breder bostadsbristen ut sig över hela landet,
              naturligtvis främst i de stora städerna, men problemen är stora
              också ute i landet. I universitetsstäderna är bristen på studentbostäder
              enormt stor. Många studenter kan inte stanna och studera på den
              ort där de kommit in på grund av att de inte får tag i bostad.
              Man bor i campingstugor och källarutrymmen. Det finns till och
              med de som bor i tält och lekstugor de första månaderna medan
              de letar bostad för att kunna stanna kvar och studera. Många kan
              inte stanna kvar utan måste flytta och låta bli sin utbildning.
            </seg>
            <seg n="9183a1ca">
              Vi socialdemokrater menar att regeringen har tagit sin hand ifrån
              bostadspolitiken och i stället överlåtit frågan till marknaden
              att själv bestämma. I dag ser vi resultatet. Vi har enorma bostadsköer
              och massor av människor har ingenstans att bo. Ingen kan vara
              nöjd med det. Till och med regeringen måste väl inse att man har
              misslyckats kapitalt när det gäller bostadsförsörjningen.
            </seg>
            <seg n="0b0844fe">
              Det finns många äldre fastigheter med oinredda vindar som skulle
              kunna byggas om till små lägenheter för unga och studenter. Reglerna
              säger att när man bygger om ska man göra det på sådant sätt att
              alla lägenheter blir tillgängliga. Det betyder att man måste bygga
              hissar. Att bygga en hiss så att den går ända upp till vindsvåningen
              innebär stora kostnader. Många fastighetsägare säger att det blir
              olönsamt, och därför vill man inte satsa på sådana ombyggnationer.
            </seg>
            <seg n="a0432fba">
              Trots det vi säger om tillgänglighet för alla menar vi att det
              är befogat att ge dispens från kravet på hiss ända upp till vindsvåningen
              när det gäller lägenheter som är mindre än 30 kvadratmeter i fastigheter
              som kan vara lämpliga för detta. Lägenheterna ska öronmärkas för
              unga och studenter.
            </seg>
            <seg n="020fa8e3">
              Vi måste försöka ta ett ansvar för alla dem som i dag inte har
              ett eget boende för unga som inte kan starta sina liv eftersom
              de inte kan flytta hemifrån och för studenter som ska utbilda
              sig för att senare få ett bra liv. Vi måste tänka om.
            </seg>
            <seg n="5d881aca">
              Jag ska också säga något om energianvändningen.
            </seg>
            <seg n="693a0bba">
              Mer än 30 procent av energianvändningen går i dag till uppvärmning
              av våra bostäder. Riksdagen tog 2006 ett beslut under avsnittet
              god bebyggd miljö om att vi skulle arbeta för att sänka den totala
              energianvändningen i bostäder med 20 procent till 2020 och med
              50 procent till 2050 i förhållande till energianvändningen 1995.
            </seg>
            <seg n="9f64e0b1">
              Vi socialdemokrater menar att man kan gå längre. Utvecklingen
              av arbetsmetoder och val av material och produkter går snabbt
              framåt. Därför menar vi att man kan göra mer. Allt fler företag
              och branscher inser att arbetet med att hitta bättre och mer effektiva
              material kan ge konkurrensfördelar. Många strävar efter att bli
              mer kunniga på att ta fram bra produkter.
            </seg>
            <seg n="ff64fd30">
              Därför menar vi att man till 2020 borde kunna minska energianvändningen
              med 30 procent i stället för 20. Det finns många skäl till det
              jag sade nyss, men med tanke på hur bostadssituationen ser ut
              i landet och med tanke på hur många bostadsområden i vårt land
              som är oerhört nedgångna måste vi rusta upp och renovera. Skulle
              vi investera i ett projekt för att rusta upp fastigheter som byggdes
              främst som miljonprogramsområden med energismarta lösningar tror
              vi inte att det skulle vara svårt att uppnå ett 30-procentsmål.
            </seg>
            <seg n="3e63efac">
              Det är viktigt att komma i gång med dessa upprustningar, och
              det finns många skäl till det. Inte minst skulle det ge arbetstillfällen
              till många människor under ganska lång tid. Vi skulle höja kvaliteten
              på bostadsområden som i dag är nedgångna, och det skulle i sin
              tur kunna ge ringar på vattnet så att man får ut enbart positiva
              saker av detta.
            </seg>
            <seg n="03329f56">
              Till slut vill jag kort beröra plan- och bygglagen. Blev den
              så bra som alla hade förhoppningar om? Det har bara gått ett år.
              Vi vet att det finns ganska mycket kritik mot plan- och bygglagen,
              inte minst när det gäller de sanktionsavgifter vi har sett tas
              ut. Vi vet att regeringen nu jobbar på det, och jag vill bara
              ytterligare betona vikten av att regeringen tar tag i dessa frågor
              och arbetar med att förbättra det som inte blev bra i plan- och
              bygglagen.
            </seg>
            <seg n="071f3f2c">
              Det finns andra saker att tala om också, men jag ser att jag
              har använt min talartid. Eftersom jag är en snäll människa stannar
              jag där.
            </seg>
          </u>
          <note n="10fc6d03">
            I detta anförande instämde Jonas Gunnarsson (S).
          </note>
          <note type="speaker" n="17326a9f">
            Anf. 101 JAN LINDHOLM (MP):
          </note>
          <note n="50ccc9a1">
            Herr talman! Civilutskottets betänkande 14 om planering och byggande
            är indelat i 29 beslutspunkter, och Miljöpartiet har reservationer
            till 16 av dessa punkter.
          </note>
          <u who="jan_lindholm_6c3791" xml:id="i-78dba3ca287416c4-0" n="c8ef9922" prev="i-bc89aa63212e018f-0">
            <seg n="353876a2">
              Att det finns många reservationer i ett betänkande behöver inte
              betyda att skiljelinjerna mellan regering och opposition är extremt
              stor. I många frågor som tas upp i betänkandet är det faktiskt
              så att de flesta partier har en ganska gemensam problembeskrivning,
              men vi har olika uppfattning om hur lösningarna ser ut. Ibland
              skiljer det sig bara i hur man ser på det arbete som redan pågår,
              och ibland handlar det om skilda uppfattningar om hur man ska
              prioritera utredningsresurser. Det finns dock naturligtvis frågor
              där vi även har helt olika syn på både mål och metoder.
            </seg>
            <seg n="f78e9e00">
              Personligen tycker jag att alla de frågor som tas upp i betänkandet
              är så pass viktiga och intressanta att jag har svårt att avstå
              från att säga något om alla punkter där vi har reservationer.
              Jag ska dock försöka klara att inte göra det. Min partikamrat
              Tina Ehn kommer senare i debatten att fokusera på argumentationen
              kring externhandelsfrågor, så det tar jag inte upp. Tyngdpunkten
              i mitt anförande är avsett att ligga på frågor kring inomhusmiljöns
              betydelse för hälsan, men innan jag hoppar dit ska jag säga något
              om några övriga punkter i betänkandet.
            </seg>
            <seg n="b8b58f88">
              Herr talman! När det gäller planering av bostadsområden, såväl
              nya som vid omdaning av äldre, är det av stor betydelse att man,
              som vi anför i reservation 3, i ökad utsträckning beaktar såväl
              barnperspektivet som jämställdhetsperspektivet. De allmänna och
              offentliga utrymmena, till exempel trapphus, gång- och cykelvägar,
              trottoarer, parkeringsytor, angöringsplatser för kollektivtrafik,
              parker, torg, lekplatser, skolgårdar och så vidare, menar vi måste
              utformas så att de stöder förutsättningar för ökad jämställdhet
              mellan människor gamla som unga, män som kvinnor, resursstarka
              som resurssvaga. Vi menar också att planeringen även måste ta
              hänsyn till alla dem som har olika former av funktionsnedsättning.
            </seg>
            <seg n="b97f50c7">
              Miljöpartiets förslag att Boverket får i uppdrag att utveckla
              metoder för stöd åt kommunerna att förbättra sitt arbete i den
              riktningen avslås av regeringen. Många tolkar det som att vi har
              en regering som inte hänger med i utvecklingen och som struntar
              i grundläggande mänskliga rättigheter.
            </seg>
            <seg n="47677e87">
              När det gäller klimatfrågor och bebyggelseplanering verkar det
              som att regeringen helt har glömt bort att en dimension av klimatarbetet
              måste vara att minimera riskerna. Vårt samhällsbygge är på många
              sätt sårbart. Ett exempel är den förändring av plan- och bygglagen
              som alliansregeringen genomfört, som faktiskt underlättar för
              byggande med ökad risk. Den uppenbara ambitionen med förändringen
              av lagen att underlätta för mer strandnära bebyggelse innebär
              ökade risker. Så länge vi fortsätter på det viset ökar sårbarheten
              i vårt samhälle.
            </seg>
            <seg n="73dd4dcc">
              Att lagändringen inte fått det genomslag regeringen ville kan
              vi ju vara glada för, men det gör inte lagen mindre skadlig eller
              mindre riskfylld. Regeringen höll ett seminarium i måndags, där
              det var helt uppenbart att man har ambitionen att ytterligare
              stimulera riskutsatt bebyggelse. Man vill se ännu mer byggande
              utmed sjöar och vattendrag utan att ta något som helst ansvar
              för konsekvenserna. Det blir förmodligen kommunerna som, som vanligt,
              får ta smällen när dåliga lagar skadar medborgarnas ekonomi.
            </seg>
            <seg n="790f4847">
              Oavsett hur framgångsrika de internationella förhandlingarna
              om klimatåtgärder kommer att vara vet vi att klimatet kommer att
              förändras. Det vi människor i bästa fall kan påverka är hur omfattande
              klimatförändringarna blir och möjligen hur långvariga. Därför
              kan vi med säkerhet säga att vi kommer att se fler intensiva skyfall,
              mer och kraftigare stormar, längre och hetare torrperioder och
              förmodligen även perioder med strängare kyla, fler och mer omfattande
              översvämningar i sjöar och vattendrag samt en stigande havsnivå.
            </seg>
            <seg n="15b2355a">
              Miljöpartiet anser att denna kunskap borde ge avtryck i de beslut
              som tas i riksdag och regering. Infrastruktur och den byggda miljön
              ska helst stå i mer än hundra år, i vissa fall betydligt längre.
              Eftersom det alltid är billigare att göra rätt från början menar
              Miljöpartiet att de regelverk som styr hur vi planerar och bygger
              borde utformas så att marginalerna för att klara av dessa förändringar
              blir större. I Japan erkänner man att marginalerna var för små
              ingen hade kunnat föreställa sig så höga vågor som de som slog
              ut kärnkraften. I Norge är det vanligt med jordskred, och säkerhetsmarginaler
              är någonting man diskuterar där.
            </seg>
            <seg n="8cad0b84">
              Miljöpartiet anser att det är onödigt att tak- och fasadmaterial
              ska blåsa loss från byggnader och döda människor och skada materiella
              värden som till exempel bilar innan vi skärper kraven på hur dessa
              konstruktioner ska utformas. Det är onödigt att människor ska
              tvingas överge sina översvämmade och bortspolade hus innan vi
              slutar bygga för nära sjöar och vattendrag. Det är lika onödigt
              att tak ska rasa in och källare vattenfyllas innan vi börjar dimensionera
              för avrinning och omhändertagande av regnvatten så att de klarar
              av de skyfall vi vet kommer att bli allt vanligare.
            </seg>
            <seg n="911e809d">
              Räddningsfordonen borde inte heller behöva bli stående i dåligt
              planerade, planfria korsningar när de behövs för att rädda skadade.
              Väldigt mycket lidande kan besparas, och stora kapital kan räddas
              om vi gör rätt från början. Därför menar jag att riksdagen borde
              rösta för reservation 4.
            </seg>
            <seg n="bc63796e">
              Herr talman! EU-parlamentet har studerat bioinitiativet om elöverkänslighet
              och med förkrossande majoritet slagit fast att den vetenskapliga
              grunden är god för att påstå att människor kan drabbas av skador
              från icke-joniserande strålning. WHO har dragit samma slutsats.
              Den kompetens som den svenska strålsäkerhetsmyndigheten lutat
              sig mot har avslöjats som jävig och uteslutits från internationella
              vetenskapliga möten om icke-joniserande strålning. Sverige sitter
              alltså inte ens på avbytarbänken längre. Det finns en hel del
              att göra för att återupprätta vår trovärdighet på området.
            </seg>
            <seg n="78b27c62">
              Den forskning som förnekar förekomsten av skador från icke-joniserande
              strålning är till stor del finansierad av den berörda industrin.
              Den forskning som saknar band till denna industri är däremot väldigt
              tydlig med att problemet är omfattande. Situationen liknar på
              många sätt den som under lång tid rådde när det gällde kunskapsläget
              om riskerna med rökning. Att forskningen är fri från ekonomiska
              intressen är en förutsättning för att vi politiker ska få trovärdiga
              beslutsunderlag, särskilt när väldigt stora pengar står på spel.
            </seg>
            <seg n="7cec65d6">
              Om kammaren ställer sig bakom reservation 10 skulle det vara
              en klar signal till forskarvärden att man inte längre kan dupera
              politiker med dåligt underbyggda studier och friserade rapporter.
              Det skulle vara en seger för vetenskapen.
            </seg>
            <seg n="7159c79e">
              Om regeringen vidtog de åtgärder som föreslås i de berörda yrkandena
              skulle även kommunernas arbete med att skydda de invånare som
              lider av icke-joniserande strålning underlättas radikalt. Att
              regeringen inte vill hjälpa kommunerna i det arbetet tycker jag
              är svårt att förstå.
            </seg>
            <seg n="8543c4fa">
              Herr talman! Regeringen har arbetat med frågan om energikrav
              vid nybyggnation av bostäder, och vi har faktiskt väntat oss en
              proposition. Miljöpartiet de gröna har länge drivit kravet på
              att så kallad passivhusstandard ska bli norm vid nybyggnation.
              Det skulle innebära en energiförbrukning på ca 4045 kilowattimmar
              per kvadratmeter och år, eftersom det är den energi som normalt
              förbrukas för så kallad hushållsel, det vill säga för matlagning,
              belysning, tvätt, dammsugare, datorer, tv, kylar, frysar och så
              vidare. Varenda sådan kilowattimme som vi förbrukar bidrar ju
              till att värma våra bostäder. Sedan måste man ta hänsyn till den
              energi som strålar ut från våra kroppar, för vi vill ju inte bygga
              så väl isolerade hus att vi ständigt måste kyla dem när vi befinner
              oss där.
            </seg>
            <seg n="dc5dc472">
              Att regeringen inte vågar ställa tuffa krav gör att det blir
              onödigt dyrt att bygga. När vi inte har nationella normer som
              ligger på en rimlig nivå i förhållande till det som byggföretagen
              kan bygga och det som marknaden efterfrågar uppstår ett stort
              spann inom vilket kommunerna kan forma lokala krav.
            </seg>
            <seg n="520c42cf">
              Om regeringen envist håller fast vid en norm på 90 kilowattimmar
              per kvadratmeter och år när industrin redan bygger för 70, 60,
              55 eller till och med 45 kilowattimmar per kvadratmeter och år,
              beroende på varierande kommunala krav, blir det väldigt svårt
              att vara en rationell byggare. Lokala variationer gör det helt
              enkelt dyrare.
            </seg>
            <seg n="0f962ff4">
              Om riksdagen sätter ned foten och röstar för reservation 15 underlättar
              det att få fart på nybyggnation det som alla talar om men som
              regeringen inte gör något för att åstadkomma.
            </seg>
            <seg n="fd616f51">
              Ett bifall till reservation 16 skulle även underlätta nyproduktion.
              Regeringen talar om behovet av tydliga spelregler och långsiktighet,
              men när vi då föreslår det backar regeringen. Man undrar hur länge
              investerare och förvaltare ska behöva vänta innan regeringen sätter
              ned foten och talar om vilka krav som ska gälla för långsiktigt
              hållbart byggande. Det behövs tydliga beslut om det ska vara möjligt
              att nå målen som är uppsatta till 2020 och 2050.
            </seg>
            <seg n="2f0561d4">
              Sedan jag började i riksdagen hösten 2004 har jag arrangerat
              ett antal seminarier kring solenergi, eftersom det var det område
              som jag arbetade inom innan jag blev riksdagsledamot. Jag har
              i motionsform föreslagit många åtgärder för att inslaget av solenergiteknik
              ska öka i Sverige. Vi har väldigt goda förutsättningar för solenergi,
              trots att de flesta inte verkar förstå det.
            </seg>
            <seg n="5642c4ed">
              Allt fler länder inför regler för bygglov som innebär att ytmaterialen
              på byggnaderna, som tak och ytterväggar, måste användas i energisyfte.
            </seg>
            <seg n="5af1c3dd">
              Sverige har varit långt framme inom solenergiteknikområdet, men
              den svaga hemmamarknaden gör tyvärr att många innovationer bland
              svenska forskare och företag blir industrier i andra länder. Jag
              menar att ett stöd för reservation 17, förutom att det efter ett
              par år skulle göra att vårt samhälle skulle bli betydligt mindre
              sårbart, skulle förbättra förutsättningarna för en växande svensk
              solenergiteknik.
            </seg>
            <seg n="7852a4ed">
              Då, herr talman, kommer vi till huvudnumret i detta anförande,
              frågan om byggnadernas inomhusmiljö och dess betydelse för hälsan.
            </seg>
            <seg n="392fd317">
              Den första stora sjuka-hus-debatten pågick i slutet av 1980-talet.
              Det dåvarande bostadsutskottet engagerade sig en hel del i frågan
              och föreslog hösten 1988 ett tillkännagivande till regeringen
              om behovet av en bred översyn i syfte att komma till rätta med
              de så kallade sjuka husen.
            </seg>
            <seg n="567c69ad">
              Det var den dåvarande socialdemokratiska bostadsministern Ulf
              Lönnqvist som hann driva igenom förslaget före regeringsskiftet
              den 4 oktober 1991, då Carl Bildt blev statsminister. Den då nytillträdda
              borgerliga regeringen var inte så förtjust i lagen om byggnadsgaranti
              utan valde att två gånger skjuta upp ikraftträdandet för att så
              småningom genom betänkande 1992/93:BoU22 från bostadsutskottet
              i stället införa den byggfelsförsäkring som sedan blev mycket
              ifrågasatt och som numera är avskaffad.
            </seg>
            <seg n="1a2b97d8">
              Jag har här i min hand originalen av två olika anföranden om
              bostadsfrågor från 1990 som jag har kommit över. Det som hölls
              på Bleck och Plåts kongress i Helsingfors den 5 september 1990
              är 17 sidor långt, men jag har lovat att inte läsa upp det här
              i dag. Det räcker inte tiden till för. Men det handlar bland annat
              om alla de barn som redan då enligt läkarna hade drabbats av det
              typiska sjuka-hus-syndromet.
            </seg>
            <seg n="516d2abf">
              Det var alltså en socialdemokratisk minister, Ulf Lönnqvist,
              som höll anförandet. Jag tänker bara citera lite från det. Så
              här beskriver han syftet med själva förslaget:
            </seg>
            <seg n="4edbc0b5">
              Arbetsgruppens förslag är att producenten skall garantera produkten
              i 10 år. Byggfel skall då avhjälpas snabbt. Ett försäkringssystem
              står för kostnaden. Därifrån får krav ställas på ansvarig producent
              att betala. Det viktiga är: Konsumenten skall snabbt få felen
              avhjälpta. Den ansvarige skall betala. Så skall inomhusmiljön
              kunna förbättras. Ansvaret för produkten/bostaden skall läggas
              på den som producerar.
            </seg>
            <seg n="ee3e2050">
              Det är väldigt klart och tydligt, tycker jag. De fallbeskrivningar
              som han tar upp är väldigt lika de som vi ser i dag. Och från
              ett av de områden som han nämnde i anförandet 1990 händer det
              att vi får höra precis likadana problembeskrivningar av sjuka-hus-syndrom
              än i dag.
            </seg>
            <seg n="e1f718dd">
              De fyra yrkanden som finns i motion C244, som reservation 18
              i dagens betänkande behandlar, liknar i stor utsträckning de som
              arbetsgruppen lade fram 1990.
            </seg>
            <seg n="b21d4960">
              Det har nu gått över 20 år och tusentals familjer har fått sina
              liv förstörda. Andelen barn med astmaliknande symptom ökar fortfarande.
              Och exemplen på så kallade sjuka hus är kanske inte oändliga,
              men de är alldeles för många för att jag ska kunna räkna upp dem.
              Enbart i min hemkommun har vi under det senaste året haft allvarliga
              sjuka-hus-problem i en ishall, en skola och ett daghem. Frågar
              man miljöskyddsinspektörer eller fackföreningarnas skyddsombud
              runt om i landet tror jag att det är väldigt svårt att hitta en
              kommun som inte har dessa problem i någon form.
            </seg>
            <seg n="4aa3daec">
              Det är alltså 24 år sedan det dåvarande bostadsutskottet gjorde
              sitt tillkännagivande som ledde till ett utredningsförslag, två
              propositioner och ett betänkande med beslut i riksdagen.
            </seg>
            <seg n="ac05894a">
              Jag tror inte att någon person som är insatt i sjuka-hus-problematiken
              skulle våga påstå något annat än att problemet har vuxit under
              dessa mer än 20 år. Det är inte bara skyddsombuden och miljöskyddsinspektörerna
              som ser problemen. Arbetsmiljöverket för statistik på arbetsskador
              som är kopplade till dålig inomhusmiljö. Enligt deras siffror
              har det varit en fördubbling av antalet drabbade bara de senaste
              fem åren.
            </seg>
            <seg n="1ada4a7d">
              Skadeutredare, saneringspersonal, Astma- och allergiförbundet
              och inte minst de forskare vi har i landet som ägnar sig åt inomhusmiljöfrågor,
              exempelvis på Umeå universitet och IVL här i Helsingfors, ser
              ett växande problem.
            </seg>
            <seg n="90ccaa26">
              Att det finns många förklaringar till den ohälsa som sjuka hus
              orsakar borde inte få vara ett motiv för politiker att blunda
              för frågan. Problemet blir ju inte mindre allvarligt om hälsoeffekterna
              går att förklara enbart med emissioner från olämpliga kemikalier
              i byggnaden eller om det går att hitta förklaringarna enbart i
              de biologiska mekanismer som fuktskadorna sätter i gång.
            </seg>
            <seg n="0f411a3f">
              Att frågan om kopplingen mellan sjuka hus och hälsoproblem är
              svår att besvara och förmodligen innehåller många svar borde tvärtom
              vara ett motiv för regeringen att avsätta mer resurser för att
              få förklaringar på denna problematik.
            </seg>
            <seg n="9509e574">
              Vi vistas i genomsnitt 90 procent av dygnets timmar inomhus varav
              ca 70 procent i bostaden. Det borde rimligen vara en högt prioriterad
              fråga att den miljön är så ofarlig som möjligt att vistas i.
            </seg>
            <seg n="7fa3cf44">
              Byggsektorn är den sektor som lägger minst resurser på forskning
              av alla industrigrenar och genomför sina experiment i fullskala
              och låter brukarna vara både försökskaniner och stå för kostnaderna
              när det inte går så bra. Även det borde engagera den bostadsminister
              som vi saknar i Sverige.
            </seg>
            <seg n="3f533a32">
              Jag förstår att kammaren inte har för avsikt att bifalla reservation
              18 men jag vädjar till utskottet att öppna frågan om inomhusmiljöns
              betydelse för vår hälsa än en gång, inte minst för barnens skull,
              och se till att sjuka-hus-problematiken på nytt, med den kunskap
              som har alstrats de senaste 20 åren, får en grundlig utredning.
            </seg>
            <seg n="aa022965">
              Jag har under mina år här i riksdagen arrangerat två stora seminarier
              där några av världens främsta experter på området har medverkat.
              Det finns alltså massor av kunskap, men tyvärr har riksdagens
              ledamöter visat mycket litet intresse för problemet.
            </seg>
            <seg n="27a3126b">
              Den undermåliga inomhusmiljön i många skolor som gör att skolbarnen
              har svårt att koncentrera sig på undervisningen kan till och med
              vara den huvudsakliga anledningen till det låga kunskapsresultatet.
              Inte ens den kopplingen har väckt något större intresse från regeringens
              sida.
            </seg>
            <seg n="4218acf8">
              Därmed, herr talman, skulle jag vara klar med argumentationen
              även om jag bara har berört ett fåtal av reservationerna i betänkandet.
              Självklart står Miljöpartiet ändå bakom samtliga reservationer
              men för tids vinnande yrkar jag endast bifall till reservationerna
              14, 16 och 18. Tack för ordet!
            </seg>
            <seg n="227a44e8">
              Återupptagna förhandlingar
            </seg>
            <seg n="227a44e8">
              Återupptagna förhandlingar
            </seg>
          </u>
          <note n="1579dc38">
            Tillkännagivandet ledde till att det tillsattes en arbetsgrupp
            som i början av 1990 redovisade betänkandet Byggnaders inomhusmiljö
            m.m . Betänkandet kom i sin tur att ligga till grund för två propositioner,
            dels proposition 145 från riksdagsåret 1990/91 om byggnaders inomhusmiljö,
            dels proposition 189 från samma år om införande av lagen om byggnadsgaranti.
            Bostadsutskottet valde att behandla dessa båda propositioner i
            ett och samma betänkande, 1990/91:BoU19, som man döpte till Byggnaders
            inomhusmiljö .
          </note>
          <note n="4374d273">
            Ajournering
          </note>
          <note n="46ef5e0e">
            Kammaren beslutade kl. 15.52 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="6c1567e3">
            Förhandlingarna återupptogs kl. 16.00.
          </note>
          <note n="4374d273">
            Ajournering
          </note>
          <note n="0eb46cbc">
            Kammaren beslutade kl. 16.00 på förslag av andre vice talmannen
            att förlänga ajourneringen till kl. 16.05 i väntan på att samtliga
            ledamöter skulle få tillgång till första sidan av betänkande MJU11
            Övergripande miljöfrågor m.m .
          </note>
          <note n="c8afb14f">
            Förhandlingarna återupptogs kl. 16.05.
          </note>
          <note n="05259319">
            12 § Beslut om ärenden som slutdebatterats den 21 mars
          </note>
          <note n="7ae96000">
            Punkt 1
          </note>
          <note n="782d5b29">
            Punkt 2
          </note>
          <note n="a03db83a">
            Punkt 5
          </note>
          <note n="5d4ee18c">
            Punkt 9
          </note>
          <note n="f732ecef">
            minst hälften
          </note>
          <note n="dc9139dc">
            Övriga punkter
          </note>
          <note n="7ae96000">
            Punkt 1
          </note>
          <note n="782d5b29">
            Punkt 2
          </note>
          <note n="dd915a27">
            Punkt 4
          </note>
          <note n="c3bf5d37">
            Punkt 6
          </note>
          <note n="3aef7c5a">
            Punkt 7
          </note>
          <note n="47096686">
            Punkt 8
          </note>
          <note n="5d4ee18c">
            Punkt 9
          </note>
          <note n="d2c15db1">
            Punkt 11
          </note>
          <note n="a2877f26">
            Punkt 21
          </note>
          <note n="c2287349">
            Punkt 23
          </note>
          <note n="dc9139dc">
            Övriga punkter
          </note>
          <note n="782d5b29">
            Punkt 2
          </note>
          <note n="a03db83a">
            Punkt 5
          </note>
          <note n="c3bf5d37">
            Punkt 6
          </note>
          <note n="5d4ee18c">
            Punkt 9
          </note>
          <note n="dc9139dc">
            Övriga punkter
          </note>
          <note n="782d5b29">
            Punkt 2
          </note>
          <note n="306d0968">
            Punkt 3
          </note>
          <note n="a03db83a">
            Punkt 5
          </note>
          <note n="dc9139dc">
            Övriga punkter
          </note>
          <note n="0c72e170">
            13 § Beslut om ärenden som slutdebatterats den 22 mars
          </note>
          <note n="782d5b29">
            Punkt 2
          </note>
          <note n="a03db83a">
            Punkt 5
          </note>
          <note n="c3bf5d37">
            Punkt 6
          </note>
          <note n="3aef7c5a">
            Punkt 7
          </note>
          <note n="47096686">
            Punkt 8
          </note>
          <note n="5d4ee18c">
            Punkt 9
          </note>
          <note n="699f8c76">
            Punkt 10
          </note>
          <note n="dc9139dc">
            Övriga punkter
          </note>
          <note n="98641f62">
            14 § Beslut om ärenden som slutdebatterats vid dagens sammanträde
          </note>
          <note n="7ae96000">
            Punkt 1
          </note>
          <note n="782d5b29">
            Punkt 2
          </note>
          <note n="5d4ee18c">
            Punkt 9
          </note>
          <note n="699f8c76">
            Punkt 10
          </note>
          <note n="d2c15db1">
            Punkt 11
          </note>
          <note n="7579dbb5">
            Punkt 13
          </note>
          <note n="95ea1479">
            Punkt 16
          </note>
          <note n="dc9139dc">
            Övriga punkter
          </note>
          <note n="782d5b29">
            Punkt 2
          </note>
          <note n="306d0968">
            Punkt 3
          </note>
          <note n="c3bf5d37">
            Punkt 6
          </note>
          <note n="3aef7c5a">
            Punkt 7
          </note>
          <note n="d2c15db1">
            Punkt 11
          </note>
          <note n="7579dbb5">
            Punkt 13
          </note>
          <note n="4af2e3b5">
            Punkt 14
          </note>
          <note n="dc9139dc">
            Övriga punkter
          </note>
          <note n="7ae96000">
            Punkt 1
          </note>
          <note n="306d0968">
            Punkt 3
          </note>
          <note n="dd915a27">
            Punkt 4
          </note>
          <note n="47096686">
            Punkt 8
          </note>
          <note n="dc9139dc">
            Övriga punkter
          </note>
          <note n="90251811">
            15 § (forts. från 11 §) Planering och byggande (forts. CU14)
          </note>
          <note type="speaker" n="6488dab3">
            Anf. 102 THORALF ALFSSON (SD):
          </note>
          <u who="thoralf_alfsson_4f6382" xml:id="i-3894e447d26dc3e9-2" n="25d36722">
            <seg n="a7eaa907">
              Herr talman! Jag har fått hoppa in i stället för Carina Herrstedt.
              Carina är sjuk.
            </seg>
            <seg n="45056f4d">
              Jag hade egentligen inte tänkt att säga så mycket mer än att
              yrka bifall till våra reservationer, men jag vill ändå säga några
              saker. Trots att Carina är sjuk tvingades hon flyga hit till voteringen
              i dag. Detsamma gäller en annan ledamot vars far blev akut sjuk
              i går i Sundsvall. Han blev också tvungen att flyga till voteringen
              i dag. Vi kunde se att resultaten för tre omröstningar var avhängiga
              av att dessa personer tvingades hit trots att de egentligen inte
              borde ha varit här. Jag tycker att det är ynkligt av er att vi
              inte släpps in i kvittningssystemet. Nog sagt om detta.
            </seg>
            <seg n="15036603">
              När jag tittar på våra reservationer ser jag att jag själv är
              medmotionär på de motioner som reservationerna hänvisar till.
              En motion gäller plan- och bygglagen. Vi vill gärna se en fortsatt
              förenkling och ett förtydligande av planen. Jag tror att de flesta
              upplever att kommunens kvarnar mal långsamt när det gäller att
              ta fram detaljplaner.
            </seg>
            <seg n="8a1ce37c">
              Jag är kommunpolitiker, och ibland ser man att vissa detaljplaner
              aldrig kommer fram. Just nu finns en sådan i Kalmar som jag har
              överklagat. Det blir en koppling till denna debatt. När det gäller
              förenkling och förtydliganden i detaljplaner enligt plan- och
              bygglagen blir det lite skojigt med min överklagan. Kommunens
              jurist säger att jag inte har rätt att överklaga. I dag kunde
              jag läsa i våra lokala tidningar Barometern och Östran att länsstyrelsens
              jurist säger att jag har rätt att överklaga. Det här tyder på
              att det finns ett och annat som måste förtydligas och förenklas
              i reglerna för detaljplaner.
            </seg>
            <seg n="b2d8fcf7">
              Med tanke på teknikutvecklingen, inte minst på it-sidan, händer
              mycket. Lagstiftningen måste hänga med. Argumentet om att låta
              den nya plan- och bygglagen sätta sig låter lite gammalmodigt.
              Här måste ske en kontinuerlig uppdatering.
            </seg>
            <seg n="e074a397">
              En sådan utveckling gäller kommunernas webbplatser. Varje år
              brukar man utse vilken kommun eller vilka kommuner i Sverige som
              hamnar i topp vad gäller bästa webbplatsen. De kommuner som hamnar
              där brukar inte vara sena med att utnyttja detta och slå sig för
              bröstet och tala om hur duktiga de är. I min egenskap av politiker
              kan jag månad efter månad se hur webbplatserna utvecklas.
            </seg>
            <seg n="828d494b">
              I grund och botten hänger mycket på att kommunerna ska spara
              pengar genom att medborgarna kan sköta en del av arbetet själva
              över nätet. Därmed kan kommunerna avlastas till viss del. Samtidigt
              innebär en väl utvecklad webbplats bättre service till kommunmedborgarna.
              Det är en utveckling som vi ser i alla branscher. Den kommer inte
              att sluta.
            </seg>
            <seg n="8f829c81">
              I vår motion vill vi att det i plan- och bygglagen även ska finnas
              krav på att kungörelser om bygglov och förhandsbesked ska publiceras
              på kommunens webbplats. Det är något som borde vara en självklarhet.
              Givet står det kommunerna fritt att redan i dag införa detta,
              men med en komplettering i lagen blir det enhetligt för alla kommuner
              vilket är att föredra. Därmed vill jag yrka bifall till reservationerna
              nr 1 och 13 i betänkandet.
            </seg>
          </u>
          <note type="speaker" n="3fd906bf">
            Anf. 103 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-2443d26d6f7da167-0" n="67e20016">
            <seg n="9d07b0b9">
              Herr talman! Mina kamrater Katarina Köhler och Jan Lindholm har
              yrkat bifall till de reservationer som jag också vill yrka bifall
              till. Därför ska jag inte upprepa yrkandet. Men jag vill även
              yrka bifall till reservation 5.
            </seg>
            <seg n="3e1f5ff5">
              Herr talman! I dag är oron stor för den negativa utvecklingen
              vad gäller den ökade privatiseringen av offentliga platser som
              har varit tillgängliga för alla. I dag omvandlas olika offentliga
              och gemensamma platser till gallerior och privata centrum. Det
              är kommersiella bolag som tar över dem. Det är inte heller konstigt
              med tanke på att sedan högerregeringen tillträdde 2006 är allt
              till salu, oftast till underpris. Det är tyvärr ett stort problem,
              framför allt i många förorter där ungdomar behöver platser för
              att utöva kulturaktiviteter och vistas på. De stängs ute. I till
              exempel Skärholmen finns inte platser eller områden där de kan
              sitta och prata, diskutera, ha studiecirklar och så vidare. Det
              är bekymmersamt att det inte finns offentliga platser för möten.
              Det är ett demokratiskt verktyg för människor att kunna hålla
              föreningsmöten utan krav på betalning. Vi tycker att försäljningarna
              av våra offentliga platser ska stoppas.
            </seg>
            <seg n="625b88a5">
              Herr talman! I många kommuner pågår en snabb etablering av externa
              köpcentrum. De har förstört den kommunala servicen för bostäder
              och arbetsplatser. I stället för att det sker satsningar på kommunernas
              befintliga centrum tillåts privata aktörer ta över, till exempel
              Boultbees köp av Centrumkompaniet och flera köpcentrum i olika
              städer.
            </seg>
            <seg n="6f1aaabf">
              Fastighetsbolaget Boultbee har vid ett flertal tillfällen varit
              i blåsväder de senaste åren. Till exempel har Västerås stad och
              Helsingforss stad sålt Centrumkompaniets lokaler till Boultbee,
              ofta till underpris. Vi har tagit emot olika rapporter där det
              framgår att under de senaste åren har ett flertal småföretagare
              i förorterna hamnat i konflikt med Boultbee. Hyrorna och priser
              har höjts med upp till 50 procent i samband med att Boultbee har
              tagit över.
            </seg>
            <seg n="49db6cd6">
              Vi i Vänsterpartiet har länge kämpat för att stärka den lokala
              självservicen och den lokala demokratin. Därför kräver vi, tillsammans
              med Miljöpartiet, i vår reservation att det är angeläget att upprätthålla
              och stärka den lokala servicen och demokratin.
            </seg>
            <seg n="1adaf8ca">
              En hel del behöver göras. I reservationen föreslår vi en utredning
              för att se över långsiktiga, hållbara och klimatsmarta handelsstrukturer.
            </seg>
            <seg n="7b228c61">
              Vi tycker att det är väldigt viktigt att se till att detta genomförs
              och att det inte bara är dessa bolag som tar över när de vill
              köpa ett område. Till exempel Skärholmen och Rinkeby-Tensta i
              Helsingfors och olika områden i Västerås och Västmanland vittnar
              om den hemska utvecklingen med etablering av externa köpcentrum.
            </seg>
            <seg n="4822df1f">
              Herr talman! En annan viktig uppgift i samhällsplaneringen är
              att minska transportsektorns miljö- och energipåverkan. Samhällsplaneringen
              måste vara inriktad på att skapa ett hållbart samhälle som är
              tillgängligt för alla men som samtidigt reducerar så mycket som
              möjligt av onödiga resor och transporter. För att samhällsplaneringen
              ska bidra till omställning till en mer miljöanpassad transportsektor
              krävs bland annat en förbättrad regional samordning och utveckling
              av kommunala transportplaner.
            </seg>
            <seg n="ae02a02b">
              Vänsterpartiet har därför föreslagit att kommunerna ska kunna
              kräva att samhällsbyggare i transportplaner redovisar att deras
              byggprojekt leder till miljövänliga transportlösningar.
            </seg>
            <seg n="8e9b7296">
              Vänsterpartiet har tidigare år väckt motioner om att kommunerna
              i detaljplanen kan bestämma de krav på parkeringsplatser som ska
              gälla vid nybyggnation inom ett område, en så kallad parkeringsnorm.
              Vi anser nu i den rödgröna reservationen att denna norm ska uppfyllas
              när kommunen beviljar bygglov för nya bostäder. De höga kraven
              från kommuner på antalet parkeringsplatser leder till höjda byggkostnader
              för bostäderna. Särskilt när det gäller nybyggnation av studentbostäder
              ställs det ibland orimligt höga krav på antalet parkeringsplatser.
            </seg>
            <seg n="6b094e85">
              Vi anser mot denna bakgrund att regeringen på olika sätt bör
              verka för att kommunerna sänker sina krav, när vi vet att så många
              studenter och ungdomar har behov av bostäder just under den period
              man är i universitetsstäderna. Behoven är särskilt stora i Helsingfors,
              Malmö och Göteborg.
            </seg>
            <seg n="fbf162b1">
              Herr talman! Vi i Vänsterpartiet har länge krävt att bristande
              tillgänglighet ska rankas som diskriminering och att det ska lagstiftas.
              Det är helt oacceptabelt att det ska dröja så länge innan ett
              fullständigt tillgängligt samhälle ska råda för alla. Det borde
              vara en självklar utgångspunkt att bostäder ska vara anpassade
              efter de boendes behov.
            </seg>
            <seg n="66b234c2">
              Det handlar inte bara om personer med funktionsnedsättning, utan
              det är många äldre som också behöver rörelsefrihet. Under Vänsterpartiets
              sjukvårdskampanj besökte jag olika platser, och jag fick veta
              att äldre fastnar i sina hem. I Skärholmen sade en i hemtjänstpersonalen
              att en kvinna hade problem att komma till läkare. På grund av
              att hon hade rullstol och det inte fanns hiss i huset kunde hon
              inte gå till läkare.
            </seg>
            <seg n="03847b9f">
              Det är väldigt diskriminerande även för de äldre att inte kunna
              gå nedför en trappa och komma till den samhällsservice, den läkare
              och den vård som man behöver. Någon kanske har rika barn som kan
              ordna taxi, hämta och lyfta, men alla har inte den möjligheten.
            </seg>
            <seg n="38b6777a">
              Därför är det från olika synpunkter, till exempel ålder och funktionsnedsättning,
              nödvändigt att se till att tillgängligheten ska gälla alla. Det
              skulle ha gjorts 2010 enligt plan, men trots att vi här i kammaren
              har påmint om det så många gånger har regeringen tyvärr inte lyssnat.
              Ändå görs försök nu vid renoveringar i bostadssektorn, men det
              räcker inte utan måste göras skyndsamt då det är väldigt nödvändigt.
            </seg>
            <seg n="b2991a6f">
              Herr talman! Forskning visar att människor tyvärr känner sig
              otrygga, särskilt i utsatta områden i våra större städer. Att
              uppleva otrygghet i samhället har blivit ett stort samhällsproblem.
            </seg>
            <seg n="a8b23364">
              Kvinnor är den grupp som känner sig mest otrygga. Vi vet att
              kvinnor oftast blir utsatta för våld i hemmet, men känslan av
              otrygghet finns för många kvinnor i den nära miljön och i bostadsområdet.
              Många tjejer går med en telefon i ena handen och nyckeln i andra
              handen när de går hem en sen kväll när det är mörkt och man inte
              vet hur man ska göra om man blir anfallen. När det inte finns
              tillräcklig belysning är gatorna inte så trygga. Man kan själv
              känna den känslan ibland, och det är väldigt obehagligt att varje
              gång man går ut vara rädd för att bli rånad eller överfallen vad
              ska man göra då?
            </seg>
            <seg n="c5a397cf">
              Därför är det väldigt viktigt att regeringen ser till att cykelvägar,
              hållplatser, kollektivtrafik och promenadvägar byggs och byggs
              om på ett säkert och tryggt sätt så att människor känner sig trygga.
            </seg>
            <seg n="41e056dc">
              Herr talman! En annan viktig fråga är energihushållningskrav
              vid nybyggnad. Vi vet att bostadssektorn i dag står för en dryg
              tredjedel av Sveriges energianvändning. För att rejält minska
              energianvändningen måste både nybyggda och befintliga bostäder
              bli avsevärt mer energieffektiva. Vid nybyggnation bör ambitionen
              vara att alla bostäder ska byggas med så kallad passiv standard,
              det vill säga att energiförbrukningen ska ligga på högst 4555
              kilowattimmar per kvadratmeter och år, förstås beroende på plats
              i Sverige, eftersom det finns zon 1, 2 och 3.
            </seg>
            <seg n="9719a4ee">
              Det är viktigt att införa detta krav i Boverkets byggregler om
              energianvändning. Vi i Vänsterpartiet tycker att det är hög tid
              att genomföra det, helt enkelt för att vi ska uppnå EU-direktivets
              mål om energianvändning.
            </seg>
            <seg n="77d9f8e9">
              En annan viktig punkt som Jan Lindholm från Miljöpartiet har
              lyft upp handlar om inomhusmiljön, eller sjuka hus.
            </seg>
            <seg n="1c183643">
              Vi vet att redan i slutet av 1970-talet började fenomenet dagissjuka
              uppstå, eftersom barn är känsligare än vuxna, för att senare uppmärksammas
              som kontorssjuka. Så småningom förtydligades problemet som sjuka
              hus, och 1986 tillsattes en kommitté för att utreda frågor kring
              förebyggande av allergier och överkänslighetsreaktioner. Resultatet
              presenterades i Allergiutredningen 1989, som fastslog att hälsoproblemen
              relaterades till nybyggda fastigheter.
            </seg>
            <seg n="a3a6b39e">
              Sedan dess har man helt enkelt sagt att det ska utredas. I rapporten
              Mätlägenheter sunda eller sjuka hus, 2003 påvisades skrämmande
              resultat med hälsofarliga kemikalier i inomhusmiljön.
            </seg>
            <seg n="72c9e1e7">
              Sedan dess har dessa myndigheter, som miljöförvaltningen, uppmärksammat
              och ställt nya krav på nybyggnation. Men problemet är att samhället
              och staten inte tar ansvar och inte ger Boverket i uppdrag att
              ställa krav på de byggherrar som bygger nya bostäder och framför
              allt skolor, dagis och öppna förskolor.
            </seg>
            <seg n="a1466e3f">
              Vi har också tagit del av de senaste rapporterna för Helsingforssområdet
              om att ganska många per år dör i allergi och astma. Det befaras
              att detta relateras till de kemikalier som kom till i och med
              att man inte var så noga. Man mäter inte och undersöker inte när
              man bygger med de nya material som finns i dag. De finns framför
              allt i miljonprogramsområdena, eftersom man har byggt dem snabbt.
              Ofta har man inte tänkt på detta och säger att problemet gäller
              golvläggning och annat.
            </seg>
            <seg n="1bbc96f4">
              Nu när medierna har uppmärksammat detta och i och med vår reservation
              hoppas vi att regeringen tar stort ansvar och ger till exempel
              Boverket och Socialstyrelsen olika uppdrag för att de ska se till
              att problemet utreds och att man för nybyggnation men också i
              det befintliga beståndet ser till att byta ut miljöfarliga kemikalier
              om det finns sådana och reda ut detta. Det är samhällsfarligt
              och farligt för hälsan. För att framför allt våra barn ska må
              bra och att alla ska må bra i samhället måste man ta ansvar.
            </seg>
            <seg n="f0cb3063">
              Med detta vill jag sluta mitt anförande och yrka bifall till
              reservation 15. Jag står bakom också de reservationer som redan
              har lyfts fram av Jan och Katarina.
            </seg>
          </u>
          <note type="speaker" n="7dc31eec">
            Anf. 104 EVA BENGTSON SKOGSBERG (M):
          </note>
          <u who="eva_bengtson_skogsberg_4a2aca" xml:id="i-451f9749aedbddd2-0" n="249a82b6" next="i-c052bdca5b58fb59-0">
            <seg n="bf55264b">
              Herr talman! Jag ska försöka hålla mig lite kort, eftersom vi
              också har ett möte efter detta.
            </seg>
          </u>
          <note n="76052fae">
            Från hösten 2002 och fram till våren 2010 skedde en stor översyn
            av plan- och bygglagstiftningen, och riksdagen beslutade om den
            våren 2010. Vissa kompletteringar antogs förra våren, liksom kompletteringar
            av övergångsbestämmelserna till lagen.
          </note>
          <u who="eva_bengtson_skogsberg_4a2aca" xml:id="i-c052bdca5b58fb59-0" n="249a82b6" prev="i-451f9749aedbddd2-0">
            <seg n="769cc2f2">
              Flera motionärer begär redan en ny översyn av lagen för att få
              fram ytterligare förenklingar, snabbare processer och kortare
              handläggningstider.
            </seg>
            <seg n="38029688">
              Det är ännu inte ett år sedan lagen trädde i kraft, och utskottet
              anser inte att det har gått så lång tid att vi har fått tillräckliga
              erfarenheter av den nya plan- och bygglagen för att göra nya överväganden.
            </seg>
            <seg n="ceb0d293">
              Motioner i betänkandet rörande planering av bostadsområden, större
              marginaler för den bebyggda miljön på grund av förändrat klimat,
              planering för grönområden med mera och tillkännagivande i samband
              med dessa anser jag redan finns klart och tydligt beskrivet i
              den nu gällande plan- och bygglagen, liksom en bra målsättning
              att stimulera till fysiska aktiviteter i vardagen.
            </seg>
            <seg n="6c804556">
              Jag tycker inte att det behövs särskilda regler i syfte att förhindra
              etablering av nya köpcentrum och ser inte heller behov av icke-kommersiella
              frizoner.
            </seg>
            <seg n="deb6304e">
              För att minska miljöbelastande transporter föreslås i en motion
              ett lagförslag som stärker den regionala samordningen. En ny bestämmelse
              tillkom då den nya plan- och bygglagen infördes som innebär att
              kommunernas planläggning ska ske med hänsyn till just miljö- och
              klimataspekter, liksom till mellankommunala och regionala förhållanden.
              Regeringen framhöll vikten av att samordna den fysiska planeringen
              med infrastrukturplaneringen för att en mer transport- och energieffektiv
              samhällsbyggnad ska uppnås.
            </seg>
            <seg n="9816811c">
              Det anges i lagen att kommunerna ska samråda med länsstyrelsen
              och berörda kommuner i sitt arbete med översiktsplanen. Boverket
              uppmärksammar i flera rapporter hanteringen av frågor om miljöanpassade
              transporter och har utarbetat en vägledning för kommunernas arbete
              med fysisk planering. Även Trafikverket har tagit fram ett antal
              rapporter som är avsedda att ge kommuner stöd att ta fram en trafikstrategi.
            </seg>
            <seg n="0515535a">
              Motionerna som innehåller önskemål om att cykel- och kollektivtrafiken
              ska få starkare ställning i bebyggelseplaneringen anser utskottet
              är uppmärksammade i planlagstiftningens bestämmelser, då breda
              insatser redan görs på detta område. Dels har regeringen, i syfte
              att öka cykeltrafiken och göra den säkrare, tillsatt en cykelutredning
              som ska redovisas senast den 31 oktober, dels har Trafikverket
              haft ett uppdrag att utarbeta en strategi och handlingsplan för
              ökad och säker cykling som redovisades i slutet av förra året.
            </seg>
            <seg n="936767c9">
              Som jag tidigare nämnt ska bebyggelseutvecklingen stimulera till
              fysisk aktivitet i vardagen, vilket innebär inte bara tillgång
              till grönområde och tätortsnära friluftsområden utan även säkra,
              trygga och attraktiva gång- och cykelbanor. Ett uppdrag att ansvara
              för ett samverkansprojekt som Boverket fick av regeringen förra
              sommaren ska redovisas före årsslutet.
            </seg>
            <seg n="c8bb55e7">
              Vad gäller förändrad parkeringsnorm vid byggande av studentlägenheter
              är det inte fastställt i plan- och bygglagstiftningen, utan varje
              kommun kan redan i dag själv besluta om man vill använda sig av
              dessa eller ställa andra krav vid framtagande av detaljplaner.
              Hur kommunerna hanterar frågan om lägre krav på parkeringsplatser
              för studentbostäder anges i Boverkets rapport 2011:28. Jag har
              skrivit ut just de sidor som rör studentlägenheter och parkeringar
              för dem, så att oppositionen kan titta på dem. Ni tog ju upp detta
              i era anföranden.
            </seg>
            <seg n="0a616da0">
              Tillgänglighet i den bebyggda miljön uppmärksammades särskilt
              i utredningsarbetet inför den nya plan- och bygglagen. Det är
              trist att det ibland förekommer brister även i nybyggnation. Kraven
              på tillgänglighet för personer med nedsatt rörelse- och orienteringsförmåga
              ska enligt nya lagen behandlas redan i bygglovsprövningen. I lagen
              anges också att tillfälle till samråd ska ges för sammanslutningar
              som har ett väsentligt intresse av förslag till detaljplan, och
              här kommer naturligtvis olika handikapporganisationer in.
            </seg>
            <seg n="d5402137">
              I de motioner som har inkommit finns både önskemål om att stimulera
              installation av hiss i de byggnader som saknar sådan och önskemål
              om dispens från hisskravet när råvindar inreds till lägenheter.
            </seg>
            <seg n="2d6b32b5">
              Det sistnämnda har jag svårt att personligen ställa mig bakom,
              då jag anser att all ny- och ombyggnad ska vara tillgänglig för
              alla. Jag har tyvärr själv varit tvungen att frångå den principen
              när jag för några år sedan ritade om ett kontorshus till lägenheter.
              Där kunde inte hisskravet uppfyllas för alla lägenheter.
            </seg>
            <seg n="c2612885">
              Jag har även haft i uppdrag av det kommunala bostadsbolaget i
              min förra kommun att inventera deras bostadsbestånd för att se
              var det fanns möjlighet att installera hissar. I många fall gick
              det att bygga om, ibland med utbyggnader, och ibland var jag tvungen
              att ta bostadsyta i anspråk, så det blir alltid en fråga om kostnad
              i relation till nytta. I några byggnader var det omöjligt att
              finna en lösning för hissinstallation. Det är när husen har trapphuset
              invändigt och har våningsplan på olika halvtrappor. Där kunde
              jag inte hitta någon lösning.
            </seg>
            <seg n="93dcbc60">
              Plan- och bygglagen medger också att vissa avsteg får göras på
              hisskravet vid ombyggnad, om det finns synnerliga skäl.
            </seg>
          </u>
          <note n="a2c766d7">
            Jag avslutar här, herr talman, med att tillstyrka förslaget i
            motionsbetänkandet och yrka avslag på samtliga reservationer.
          </note>
          <note type="speaker" n="cac31bb6">
            Anf. 105 JAN LINDHOLM (MP) replik:
          </note>
          <u who="jan_lindholm_6c3791" xml:id="i-95e4244a29dae6a4-0" n="c8ef9922">
            <seg n="2aa00fd0">
              Herr talman! Jag använde en rätt stor del av mitt anförande till
              att prata om det som i folkligt tal brukar kallas sjuka hus. Vi
              har många rapporter om erfarenheter från hus som har byggts om.
              Det är till exempel tre polishus som har byggts om, ett hus två
              gånger utan att man har lyckats få det så drägligt att man har
              kunnat gå rak ut från husen, utan man säckar ihop när man befinner
              sig där. Det finns många skolor, daghem och idrottshallar.
            </seg>
            <seg n="90064a48">
              Sedan finns det ett jättestort antal bostäder där människor bor.
              Jag har träffat många människor som har astmaliknande symtom som
              inte kan sälja sina hus utan tvingas bo kvar i dem därför att
              de är helt värdelösa. Det är många människor som far väldigt illa
              sedan vi någon gång på 60-talet ändrade sättet att bygga våra
              hus och har ett stort bestånd av hus som är ganska omöjliga att
              leva i.
            </seg>
            <seg n="bd01893d">
              Jag förstår om majoriteten inte vill anta något av de fyra förslag
              som jag har i en motion. Man vill ju inte ta förslag av oppositionen,
              så att säga. Men jag tycker att det nu har gått så långt. Det
              är så många som far illa, och problemet är stort. Forskningen
              är lite spretig.
            </seg>
            <seg n="3a3c0ecf">
              Jag tycker att vi politiker har ett ansvar. Regeringen borde
              se till detta. Det finns många forskare, men det finns väldigt
              lite resurser för dem, så de ägnar sig åt en massa andra saker
              fastän de skulle vilja ägna sig åt det här. Skulle ni inte åtminstone
              kunna se till att det kommer i gång en organiserad kunskapsuppbyggnad
              på det här området, så att vi kan få fram hur vi ska bära oss
              åt för att slippa att så många människor mår dåligt i sina bostäder
              och på sina arbetsplatser?
            </seg>
          </u>
          <note type="speaker" n="53341430">
            Anf. 106 EVA BENGTSON SKOGSBERG (M) replik:
          </note>
          <u who="eva_bengtson_skogsberg_4a2aca" xml:id="i-c537b0bee1fa16f3-0" n="249a82b6">
            <seg n="5ab260c9">
              Herr talman! Jag drog ned på mitt anförande, för det har blivit
              en sen kväll. Jan Lindholm använde ju 20 minuter på sitt anförande
              och har mycket tydligt gått in för alla dessa problem.
            </seg>
            <seg n="7a8ba388">
              Naturligtvis håller jag med om att det är ett jätteproblem med
              de sjuka husen och de människor som bor i dem. På de nya byggnader
              som byggs med enstegsmetoden ser vi att dessa problem kommer upp
              på nytt. Det behövs verkligen något. Det håller jag med Jan Lindholm
              om.
            </seg>
            <seg n="e3cd8d59">
              Det handlar om lagstiftning och kunskapsspridning. Man känner
              ju till problemen. Huvudansvaret för byggnader ligger ju på byggherrarna
              och fastighetsägarna.
            </seg>
          </u>
          <note type="speaker" n="1c2709c5">
            Anf. 107 JAN LINDHOLM (MP) replik:
          </note>
          <u who="jan_lindholm_6c3791" xml:id="i-95e4244a29dae6a4-1" n="c8ef9922">
            <seg n="28d1b0ef">
              Herr talman! Jag vet inte om det var något svar på frågan. Jag
              undrar om man är beredd att göra något. Att bara säga att man
              känner till problemen är inte nog.
            </seg>
            <seg n="3def8b60">
              Jag har arrangerat två heldagsseminarier med väldigt många kvalificerade
              människor här i riksdagen. Inte en enda ledamot från regeringssidan
              dök upp på dessa seminarier.
            </seg>
            <seg n="07a499ba">
              I andra länder har man andra metoder. I Holland river man de
              här husen nästan genomgående när folk drabbas av den här typen
              av symtom, alltså andningssvårigheter när man går in i husen,
              att knäna viker sig och man måste ta ut folk med gasmasker för
              att de ska klara sig. I Sverige gör vi ingenting!
            </seg>
            <seg n="2d8ffc08">
              Det finns många forskare som vill jobba med det här. Jag skulle
              vilja att någon representant för regeringssidan ändå kunde säga
              att ni är beredda att göra mer än att bara säga att ni känner
              till problemet.
            </seg>
            <seg n="ed5abb3e">
              Det är enorma summor som går förlorade när skolbarn inte kan
              koncentrera sig för att det rinner ur näsan och kliar i ögonen.
              I dag är man orolig för många ungdomar. Det finns säkert andra
              skäl till det också, men bara här i Helsingfors finns det ett
              tjugotal skolor som är helt undermåliga och egentligen skulle
              stängas.
            </seg>
            <seg n="ed5d2411">
              Det är hög tid att göra något åt detta. Det är en enorm kapitalförstöring
              för varje generation ungdomar som inte får möjlighet att studera
              och koncentrera sig på sin arbetsplats. Det räcker inte med att
              säga att ni känner till problemen. Gör något!
            </seg>
          </u>
          <note type="speaker" n="0233a7ee">
            Anf. 108 EVA BENGTSON SKOGSBERG (M) replik:
          </note>
          <u who="eva_bengtson_skogsberg_4a2aca" xml:id="i-c537b0bee1fa16f3-1" n="249a82b6">
            <seg n="eb861544">
              Herr talman! Jag har faktiskt inget bra svar på det. Forskningen
              går förhoppningsvis framåt. Det handlar ju om kostnader. Hemma
              har man också rivit eller sanerat skolor. Jag vet inte hur stort
              detta är. På det du säger, Jan Lindholm, verkar det som om alla
              elever i Helsingfors skulle ha problem.
            </seg>
            <seg n="fdc75da4">
              Tyvärr har jag inget annat svar. Jag hoppas att mina kolleger
              kan ha ett svar.
            </seg>
          </u>
          <note type="speaker" n="910a3103">
            Anf. 109 LARS TYSKLIND (FP):
          </note>
          <u who="lars_tysklind_44f290" xml:id="i-a9d1be04bbb3fca2-0" n="96b98e45">
            <seg n="23feb043">
              Herr talman! För knappt ett år sedan, den 2 maj 2011, togs ett
              viktigt steg när det gäller lagstiftning för planering och byggande
              i Sverige. Då fick vi en ny plan- och bygglag. Samtidigt fick
              vi en ny instansordning med mark- och miljödomstolar. Avsikten
              med båda dessa lagstiftningsåtgärder var att få en både effektivare
              och rättssäkrare process. Rimligen kommer detta över tid att förkorta
              processerna samtidigt som de blir rättssäkra.
            </seg>
            <seg n="0cb2dadc">
              Redan 2008 infördes i den dåvarande plan- och bygglagen skrivningar
              om anpassning till framtida klimatförändringar. Man skrev in att
              man vid planläggning skulle ta hänsyn till översvämningar och
              erosion. Detta togs sedan in i den nya plan- och bygglagen samtidigt
              som man ytterligare förtydligade att miljö- och klimataspekter
              ska beaktas vid planläggning.
            </seg>
            <seg n="aaeef730">
              Om man ser till detta är det plan- och bygglagen som styr var
              byggnaden ska placeras. Om jag uppfattade rätt var en tidigare
              talare inne på strandskyddslagstiftningen. Detta har ju egentligen
              inte med den att göra. Där råder andra begränsningar. Det är inte
              denna begränsning det handlar om där.
            </seg>
            <seg n="fb012630">
              Herr talman! Det är rimligt att man ser vad denna lagstiftning
              leder till. Den har nu verkat i drygt ett år. När man inför nya
              lagar finns det naturligtvis en problematik i det. För den enskilde
              kan man dock se att den nya lagstiftningen har inneburit att man
              har fått bygglovsprocesser där man har tidsfrister. Man har en
              sammanhållen bygglovsprocess, och det tror jag är mycket viktigt
              för den enskilde. Kritiken mot det gamla systemet gällde att man
              som enskild inte riktigt begrep processen, för den var så uppdelad.
            </seg>
            <seg n="f25afc5a">
              Det är väldigt viktigt att notera att den nya lagen inte innebar
              att man ändrade grundförutsättningarna i lagstiftningen. Fortfarande
              är ansvaret delat mellan staten och kommunen. Man delar ansvaret
              att tillämpa plan- och bygglagen på ett bra sätt. Här är det kommunala
              självstyret en viktig faktor.
            </seg>
            <seg n="b11bb2ed">
              Kommunerna har ju planmonopol och ett eget ansvar för planering
              inom sitt område. Samtidigt har man ett stort ansvar för att medborgarnas
              rätt att vara med i processen och kunna påverka ska tillvaratas
              liksom att det ska vara en öppen och rättssäker process.
            </seg>
            <seg n="f4e5322f">
              Det som nu görs från Boverkets sida är utbildningsinsatser som
              är kopplade till lagstiftningen. Som jag sade förut: Om man inför
              en ny lag måste man lära sig den nya lagen och den nya tillämpningen.
              Det har nu bara gått tio elva månader, och då har man naturligtvis
              inte trimmat in sig totalt i detta än.
            </seg>
            <seg n="522c474e">
              Boverket har också fått i uppdrag att se över tillämpningen i
              kommunerna. Jag tror att Eva nämnde det. Man ska se hur den fungerar.
              Man ska kunna samla goda erfarenheter och sprida dessa.
            </seg>
            <seg n="d1bad23d">
              I det här betänkandet finns det 72 motionsyrkanden, och det har
              lett till 21 reservationer. Som Jan Lindholm sade förut behöver
              det inte betyda att man har så väldigt olika åsikter om saker
              och ting, men det är ändå ett visst antal.
            </seg>
            <seg n="2df806c9">
              Man kan konstatera att det i sak visst är viktiga frågor som
              tas upp. Jag kan hålla med om att majoriteten av de frågor som
              man tar upp är sådant som det bör vara självklart att man tar
              med och beaktar i den kommunala planeringen.
            </seg>
            <seg n="dce98db0">
              I den nya lagstiftningen är klimatfrågorna förtydligade. Man
              har lyft fram tillgången till parker och grönområden. Så är det
              också när det gäller planering av handels- och trafikfrågor liksom
              cykel- och kollektivtrafik. Eva Bengtson Skogsberg nämnde Cykelutredningen.
              Där kan jag bara hänvisa till den redovisning hon gjorde.
            </seg>
            <seg n="ba9e2532">
              Generellt finns det svar på de flesta motioner här. Det här är
              kommunernas ansvar, och det beaktas i lagstiftningen. Jag ska
              dock ändå kommentera två reservationer som just poängterar det
              kommunala ansvaret.
            </seg>
            <seg n="a886734e">
              Först är det reservation 9, som Socialdemokraterna, Miljöpartiet
              och Vänstern står bakom. Den handlar om att man vill slopa parkeringsnormen.
              Det är då kopplat till studentbostäder. I grunden delar jag uppfattningen
              att om man uppför studentbostäder ska man ha ett antal parkeringsplatser
              som är anpassat till det ändamålet. Det är precis detta som händer
              i kommunerna.
            </seg>
            <seg n="63c2c8db">
              Detta är ett väldigt tydligt exempel på att kommunen själv agerar.
              Det finns inte ens något krav på att man ska ha en parkeringsnorm,
              och om man har en sådan är det bara en vägledning i arbetet. Ska
              man bygga just studentbostäder kan jag inte på något vis tro att
              man ställer så höga krav på antalet parkeringsplatser att bygget
              inte blir av. Jag har svårt att hitta något sådant exempel. Eva
              Bengtson Skogsberg visade ju också att man hade tittat på detta
              och funnit att så inte var fallet.
            </seg>
            <seg n="c0b1f4fb">
              Det är samma sak när det gäller reservation 5 från Miljöpartiet
              och Vänstern om köpcentrum och moratorium. Här är det också viktigt
              att kommunerna får ta ansvar för sin egen planering.
            </seg>
            <seg n="d5f84378">
              Det som har blivit förtydligat i plan- och bygglagen är att miljö-
              och klimataspekter ska beaktas. Det handlar om mellankommunala
              och regionala aspekter. Dessutom står det tydligt utskrivet att
              en MKB ska göras om anläggningen antas få betydande miljöpåverkan.
              Där nämns externa köpcentrum specifikt på den lista som finns.
              Kommunerna har naturligtvis en skyldighet att ta ansvar för att
              man beaktar alla de här punkterna.
            </seg>
            <seg n="80ea0bd9">
              Jag vill nog påstå att kommunerna även före den här nya plan-
              och bygglagen tog det ansvaret. Det var inte så att man då kunde
              planera för köpcentrum hur som helst, utan länsstyrelsen hade
              en väldig tillsyn över detta. Åtminstone var det så i de trakterna
              där jag bor. Jag har varit med och planerat sådant här. Man var
              tvungen att redovisa detta med miljön även innan den nya lagstiftningen
              kom.
            </seg>
            <seg n="8d80e828">
              Nu är det än tydligare. Att ni från riksdagens sida skulle gå
              in och besluta på statlig nivå om moratorium känns då lite verklighetsfrämmande.
            </seg>
            <seg n="99fc59ae">
              Den här lagen måste få verka. Sedan får vi naturligtvis utvärdera
              vad det leder till. Jag kan tillstå att det kanske krävs en och
              annan ändring. Det är inte så att jag tror att allting är fulländat
              från början. Men vi måste ändå låta det gå lite längre tid.
            </seg>
            <seg n="932ab51f">
              Sedan några ord om det här med tillgänglighet. Jag håller med
              om att det är oerhört viktigt att man har särskilt stor uppmärksamhet
              på detta vid planering och när man ger bygglov. Det står också
              tydligt i plan- och bygglagen att man ska göra det.
            </seg>
            <seg n="4d6954f6">
              I någon motion kring det här med samrådssidan togs det upp att
              handikapporganisationer skulle vara med. Det står tydligt att
              man ska samråda med organisationer. Och i det här sammanhanget
              är naturligtvis handikapporganisationerna självklara.
            </seg>
            <seg n="89fb564e">
              Det återstår mycket att göra. Det är bara att konstatera att
              Boverket har ett uppdrag som en del av genomförandet av funktionshinderspolitiken
              20112016. Där finns det ett delmål om att fler kommuner ska inventera
              sitt flerbostadsbestånd ur tillgänglighetssynpunkt. Det är ändå
              viktigt att man ser helheten i det hela.
            </seg>
            <seg n="a4038f94">
              Det talas mycket om hissar här. I grunden tycker jag att lagstiftningen
              är bra. Det finns ett generellt krav på hiss när man bygger om
              eller bygger nytt. Men det finns en undantagsregel här. Man får
              göra avsteg om det finns synnerliga skäl. Det där måste få avgöras
              från fall till fall. Att generellt nämna något fall då man får
              göra avsteg är väldigt svårt. Det måste naturligtvis avgöras från
              fall till fall.
            </seg>
          </u>
          <note n="cfd9b9f5">
            Med det, herr talman, yrkar jag bifall till förslaget i betänkandet
            och avslag på samtliga reservationer.
          </note>
          <note n="1e028427">
            I detta anförande instämde Anna Steele (FP).
          </note>
          <note type="speaker" n="b45fff69">
            Anf. 110 AMINEH KAKABAVEH (V) replik:
          </note>
          <u who="amineh_kakabaveh_2a4ff8" xml:id="i-2443d26d6f7da167-1" n="67e20016">
            <seg n="cc6d1282">
              Herr talman! Jag begärde replik bland annat för att förtydliga
              mina yrkanden. Jag yrkar bifall till alla reservationer som jag
              är med på. Det är reservationerna 2, 5, 14, 15, 16 och 18 för
              att det ska vara tydligt.
            </seg>
            <seg n="504463db">
              Jag vill också passa på att säga några ord till Lars som talar
              gott om många av våra reservationer. Samtidigt avstyrker du dem.
              Det är lite konstigt om de här reservationerna är bra och ni tycker
              att det är viktigt med tillgängligheten och kommunernas ansvar
              när det gäller bostadsbyggande för studenter men också när det
              gäller externa köpcentrum eller när olika privata bolag kommer
              och köper dem.
            </seg>
            <seg n="f54e2a51">
              Man lägger ansvaret på kommunerna. Självklart är det viktigt.
              Men när det finns en lagstiftning som är överordnad är det svårt
              för kommunerna att mäkta med.
            </seg>
            <seg n="09de30be">
              De behöver allt stöd, inte minst från regeringens sida och statens
              sida, för att de helt enkelt ska kunna mäkta med när det gäller
              byggandet, när det gäller tillgänglighetskraven och när det gäller
              att bevara de offentliga platserna.
            </seg>
            <seg n="f0fbcb53">
              Då undrar jag: Hur kommer det sig att man inte kan göra någonting
              fast man håller med? Det är som att man säger: Problem finns,
              men vi kan tyvärr inte göra någonting. Man hänvisar bara till
              kommunerna igen, och de mäktar inte med utifrån den problematik
              som råder. Bland annat finns det en lagstiftning som de inte kan
              stå emot. Det handlar om omvandlingarna, hyrorna och så vidare.
            </seg>
          </u>
          <note n="4879d5bc">
            Vad tycker Lars Tysklind om detta?
          </note>
          <note type="speaker" n="98516c40">
            Anf. 111 LARS TYSKLIND (FP) replik:
          </note>
          <u who="lars_tysklind_44f290" xml:id="i-a9d1be04bbb3fca2-1" n="96b98e45">
            <seg n="0acb08ea">
              Herr talman! Jag sade att det är viktiga sakfrågor som tas upp,
              men jag sade också att man måste ha ansvarsfördelningen i lagstiftningen
              väldigt klar för sig.
            </seg>
            <seg n="efa60ccb">
              I den lagstiftning som finns i dag, den nya plan- och bygglagen,
              finns ju redskapet att beakta de sakerna, och det är man skyldig
              att göra. Det gäller allt från klimataspekter till tillgänglighetsaspekter.
              Det måste tas med. Det gäller även tillgången till grönområden
              och parker. Allt detta står i klartext i plan- och bygglagen.
              Då kan vi inte i nästa steg som statlig instans gå ned och peta
              i detta system, utan då måste vi ha tilltro till att kommunpolitikerna
              klarar detta. Och jag har en väldig tilltro till att de gör det.
            </seg>
            <seg n="4076a480">
              Vi kan inte ha resonemang om att en kommunpolitiker inte har
              kraft att stå emot och inte kan diskutera med näringsliv och sådant.
              För det är inte sant. Det här fungerar betydligt bättre ute i
              kommunerna än vad ni beskriver.
            </seg>
          </u>
          <note type="speaker" n="72bca454">
            Anf. 112 AMINEH KAKABAVEH (V) replik:
          </note>
          <u who="amineh_kakabaveh_2a4ff8" xml:id="i-2443d26d6f7da167-2" n="67e20016">
            <seg n="369b71ec">
              Herr talman! Det är självklart att det inte handlar om kommunernas
              möjlighet att resonera eller icke. Det handlar om ekonomiska resurser
              och om råd och stöd, till exempel från Boverket och från länsstyrelsen.
            </seg>
            <seg n="0abe1b07">
              När det gäller de krav som vi ställer handlar det inte heller
              om att vi går in och pekar med pekfingret och säger till kommunerna:
              Det där ska ni göra! Det handlar om hur man förstärker den lokala
              demokratin, som är väldigt viktig.
            </seg>
            <seg n="dd87a011">
              Det handlar om hur man gör till exempel när det gäller krav på
              parkeringsplatser, som vi nämnde, när det ska byggas nya bostäder
              för studenter. Hur ska de kunna klara av detta när det finns höga
              krav på att det ska finnas parkeringsplatser?
            </seg>
            <seg n="99471a7f">
              Självklart kan man göra något. Regeringen har det yttersta ansvaret
              när det gäller de här kommunerna, som har den lokala demokratin
              i sina egna händer. De ska implementera och leva upp till den
              här möjligheten. I dag handlar allt om att köpa och sälja, och
              näringslivet är väldigt starkt. Det gäller inte bara kommunerna,
              utan också kommunens medborgare och invånare. Det gäller till
              exempel när man säljer dessa centrum. Det är väldigt svårt för
              många små butiker och så vidare att mäkta med.
            </seg>
            <seg n="336d20d5">
              Självklart kommer lokaldemokratin att urholkas om man håller
              på med detta, om staten inte gör någonting, om regeringen inte
              gör någonting.
            </seg>
          </u>
          <note type="speaker" n="14e49337">
            Anf. 113 LARS TYSKLIND (FP) replik:
          </note>
          <u who="lars_tysklind_44f290" xml:id="i-a9d1be04bbb3fca2-2" n="96b98e45">
            <seg n="0bafe0e0">
              Herr talman! Jag har jobbat ganska mycket med plan- och bygglagen
              under mina dagar. Jag får lov att säga att den nästan personifierar
              den lokala demokratin. Det är, så att säga, en avvägningslag som
              bygger på dialog och samråd med medborgare, organisationer och
              företag. Det är ramen för den dialog som kommunen har att göra.
            </seg>
            <seg n="9e421f7f">
              Sedan gäller det återigen det här med parkeringsplatser. När
              det gäller den frågan kan kommunen faktiskt bestämma att det ska
              vara noll om den vill. Man kan bygga studentbostäder och säga
              att det inte behövs några parkeringsplatser alls. Det räcker med
              den gatuparkering som finns. Det står kommunen fritt att göra.
            </seg>
            <seg n="f1513e34">
              Jag har mycket svårt att tänka mig den kommun som medvetet, om
              man ska bygga studentbostäder, går in och hindrar den byggnationen
              genom att sätta höga krav på parkeringsplatser. Då har man ju
              från den kommunens sida missat hela den planeringen, och det tror
              jag inte att man gör. Jag skulle vilja se om det finns ett sådant
              exempel i verkligheten. Jag har svårt att tro det.
            </seg>
          </u>
          <note type="speaker" n="0cc2bb0d">
            Anf. 114 JAN LINDHOLM (MP) replik:
          </note>
          <u who="jan_lindholm_6c3791" xml:id="i-95e4244a29dae6a4-2" n="c8ef9922">
            <seg n="d0eb760e">
              Herr talman! Jag har i likhet med Lars Tysklind i min tidigare
              roll som kommunalpolitiker deltagit i arbetet med regionala handelsstrukturplaner
              och sådant, och vi har kanske lite olika erfarenheter. Jag vet
              att man ställer väldigt hårda miljökrav på en etablering när det
              gäller transporter till och från platsen och mark- och vattenanvändning
              och sådana saker, men man kan inte komma ifrån att den här typen
              av etableringar ändå påverkar samhällena i dess geografiska närhet
              och utarmar den närservice som finns där och på det sättet genererar
              ett betydligt större transportarbete. Det påverkar strukturen
              i våra samhällen på ett negativt sätt. En fungerande närhandel
              fyller många andra funktioner än bara att leverera varor. Detta
              bryter sönder den sociala strukturen.
            </seg>
            <seg n="d3e9c695">
              Men det var egentligen inte det som jag begärde ordet för, utan
              jag ville, som jag gjorde i mitt förra inlägg här också, ställa
              en fråga till Folkpartiet.
            </seg>
            <seg n="fedd356b">
              Boverket har gjort en studie, Betsi. Det har gjorts studier på
              olika ställen i landet och här i Helsingfors har det gjorts en
              stor studie av miljöförvaltningen, och de visar att vi har ett
              bostadsbestånd som är hälsovådligt och där människor far illa.
              Folkpartiet har forskningsministerposten, har jag för mig. Det
              är väl fortfarande så? Jag förstår inte varför man inte vill ta
              reda på vad man kan göra på det här området.
            </seg>
            <seg n="2f33b50e">
              Byggindustrin är den industri som lägger minst pengar 0,02 procent
              av sin omsättning, alltså mindre än en tiondel av vad till exempel
              verkstadsindustrin lägger på forskning och utveckling. Samhället
              har ett ansvar, tycker jag, att se till att de här människorna
              inte far så illa. Varför är man inte intresserad av att ta reda
              på varför? Varför vill man inte dyka i den här frågan och försöka
              hitta lösningar?
            </seg>
          </u>
          <note type="speaker" n="952f0fc5">
            Anf. 115 LARS TYSKLIND (FP) replik:
          </note>
          <u who="lars_tysklind_44f290" xml:id="i-a9d1be04bbb3fca2-3" n="96b98e45">
            <seg n="593d63b6">
              Herr talman! Det är bra, Jan Lindholm, att vi har delade erfarenheter
              kring planläggning! Vi har kanske olika erfarenheter också, och
              jag vill bara som en liten kommentar säga att alltid när man planerar
              på kommunal nivå måste man ta hänsyn till att sådant här ändrar
              strukturen.
            </seg>
            <seg n="e964719a">
              Det som Jan Lindholm tog upp med handelsstrukturen ingår i planläggningsprojektet
              man måste se vad som händer med närhandeln och så vidare. Men
              det förändrar inte min inställning att det är staten som gör ramverket
              och kommunen som gör avvägningarna. Sedan har kommunerna dialog
              och samverkan med länsstyrelsen och dessutom en samrådsplikt,
              så staten kommer också in i kommunernas planläggning och ger råd.
            </seg>
            <seg n="ad50bbdf">
              När det gäller det här med sjuka hus kan man leta efter vem som
              bär skulden och fundera över vem som ska rätta till det. Vi var
              inne tidigare på vems ansvar det är, och jag håller med om att
              det är otroligt viktigt med forskning och att man försöker ta
              reda på vad det är som gått snett. Jag vet att Jan Lindholm är
              väldigt kunnig på det här området. Det finns ju material som i
              sig inte ger några problem men ihop med andra blir det katastrof,
              och det finns material som är bra om de är torra, men tillför
              man fukt blir det emissioner som ger sjuka hus.
            </seg>
            <seg n="7241ae04">
              Det som pågår nu på Regeringskansliet för att få fokus på den
              enskildes rätt, så att säga är att man tittar på avvägningen mellan
              ansvarsbiten i plan- och bygglagen och konsumentlagstiftningen
              och att man måste koppla ihop dem på något sätt. Det här är ju
              ett område där konsumenten har varit svagare än inom andra områden,
              och det är högst olyckligt.
            </seg>
          </u>
          <note type="speaker" n="29eee5f1">
            Anf. 116 JAN LINDHOLM (MP) replik:
          </note>
          <u who="jan_lindholm_6c3791" xml:id="i-95e4244a29dae6a4-3" n="c8ef9922">
            <seg n="4b650601">
              Herr talman! Det låter i och för sig intressant om man på Regeringskansliet
              jobbar med att försöka utveckla konsumentskyddsperspektivet när
              det gäller de drabbade personerna, men Lars Tysklind kanske inte
              har så stor erfarenhet av hur det ser ut i de familjer som drabbas.
            </seg>
            <seg n="9ddc0504">
              Oavsett om det handlar om en bostad eller en arbetsplats kanske
              i ännu större utsträckning på arbetsplatser förnekar man problemet.
              Det kan vara flera procent av de anställda på en arbetsplats som
              drabbas väldigt illa och som till exempel utvecklar olika typer
              av doftöverkänslighet så att de inte kan vistas på arbetsplatsen
              för att det finns någonting där som sprider dofter. När man väl
              förstår vad det handlar om är man så sjuk att man inte orkar kämpa
              för sin sak. Jag har träffat många familjer som inte har någon
              som helst egen förmåga att driva sina krav längre. De är alltså
              så sjuka att det är nätt och jämnt att de kan hålla sig vid liv
              mer energi finns inte kvar när de inser vad problemen består i.
            </seg>
            <seg n="99614b97">
              Jag tror tyvärr att även med en utveckling av ett starkare konsumentskydd
              finns det ett mycket större behov av, om vi ska få en åtgärd,
              att ansvaret för den som bygger blir tydligare.
            </seg>
            <seg n="47c1db8d">
              Ett av de fyra förslag jag har är att man ska öka och förtydliga
              ansvaret för den som bygger, och det är precis det som man sade
              i den här utredningen som låg till grund för det betänkande som
              jag berättade om i mitt anförande. Det är väldigt tydligt att
              ansvaret måste ligga på den som bygger, den som producerar.
            </seg>
            <seg n="bf389ab1">
              Vi har ju ett sådant perspektiv på många andra produkter, bilar
              till exempel. Men i dag kan den som producerar en bostad låta
              folk bo där i experimentsyfte, och när de drabbas får de själva
              stå får kostnaderna. Det är till och med så att företaget kan
              renovera och göra åtgärder och tjäna pengar på bygget en gång
              till. Så illa ser det ut.
            </seg>
          </u>
          <note type="speaker" n="0a33d381">
            Anf. 117 LARS TYSKLIND (FP) replik:
          </note>
          <u who="lars_tysklind_44f290" xml:id="i-a9d1be04bbb3fca2-4" n="96b98e45">
            <seg n="acff1891">
              Herr talman! Naturligtvis får det inte vara så. Det finns många
              exempel på när de här processerna har tagit alldeles för lång
              tid och att man inte har tagit det på allvar. Jag tror att det
              är en svängning på gång eftersom det finns så många exempel.
            </seg>
            <seg n="01a8d9b1">
              Det här med att det till syvende och sist är byggherrarna och
              fastighetsägarna som är ansvariga är vi också helt överens om.
              Det måste i det första skedet vara den som bygger huset som är
              ansvarig, och när det har gått ett antal år måste det om det händer
              något vara fastighetsägarna som är ansvariga för att förändra
              saker och ting.
            </seg>
            <seg n="385992c6">
              En viktig del i det här sammanhanget är att det görs rätt från
              början. Tittar man på den nya plan- och bygglagen och processen
              i dag ser man att tillsynsbiten under byggprocessen är mer strukturerad,
              och förhoppningsvis kommer den att bli bättre än vad den har varit.
              På sikt kommer det att göra att man inte får nya sådana här sjuka
              hus, som Jan Lindholm uttryckte det. Det är en del av det hela.
            </seg>
            <seg n="0d1d4328">
              Sedan har vi de här husen som redan har byggts, och jag kan bara
              hålla med om att det är väldigt viktigt att man tar människor
              på allvar när de meddelar att de mår dåligt. Jag tror att kunskapen
              finns. Det statliga ansvaret är först och främst att ha en lagstiftning
              som fungerar på plats, och det här med forskning och kunskapsspridning
              är också ett statligt ansvar. Boverket har jobbat med frågan om
              att sprida kunskap om detta, men det går säkert att göra ännu
              bättre.
            </seg>
            <seg n="2a583069">
              Naturligtvis kan vi aldrig vara riktigt nöjda om folk mår dåligt
              i de hus som de bor eller jobbar i.
            </seg>
          </u>
          <note type="speaker" n="9e959041">
            Anf. 118 OLA JOHANSSON (C):
          </note>
          <u who="ola_johansson_09875f" xml:id="i-4208aec0bc01f6e0-0" n="cdfe6bd5">
            <seg n="5acc0e97">
              Herr talman! Dagens debatt handlar om planering och byggande.
              Med den roll som riksdagen har borde vi ha kunnat nöja oss med
              den första delen och bara tala om planering, för byggandet blir
              ju en naturlig följd av god planering där behovet att möta efterfrågan
              och långsiktighet är avgörande, liksom ekonomi och miljöhänsyn.
            </seg>
            <seg n="9d49173b">
              Riksdagens och politikernas roll är inte att bygga bostäderna.
              Många förleds i debatten att tro att det är politiker, kommuner
              eller staten som bygger bostäder, men det är inte sant. Det är
              ett fåtal länder i världen som har kvar den ordningen, och de
              flesta av oss vill inte ha det så.
            </seg>
            <seg n="5d93deca">
              Långsiktigt hållbara spelregler är ju ett uttryck som används
              till leda. Det kan säkert sägas på många andra sätt, men det är
              precis så tråkigt och precis så viktigt som det låter. Byggande
              förutsätter planering och planering förutsätter att villkoren
              är kända i förväg och består även efter att planeringen är färdig
              och beslut om detaljplan har vunnit laga kraft så att byggandet
              kan påbörjas.
            </seg>
            <seg n="67a8f8a9">
              Här finns till att börja med förslag på förenklingar i plan-
              och bygglagen, och det kan man ju ha sympati för. Vad som skulle
              behövas är förändringar som leder till färre överklaganden av
              planer och kortare handläggningstider av dessa. Det innebär en
              osäkerhet att inte veta om planen går att genomföra inom rimlig
              tid. I bästa fall tar det fem tio år, säger en representant för
              ett av våra större byggföretag i tidningen Byggindustrin. Under
              den tiden hinner det hända saker som påverkar förutsättningarna
              i förhållande till vad som gällde när planeringen en gång i tiden
              påbörjades och kalkylerna fastställdes, framför allt om det råder
              osäkerhet om vilken bostadspolitik som kommer att gälla framöver.
            </seg>
            <seg n="29f74219">
              Herr talman! Ändringar i plan- och bygglagen kan inte göras löpande
              för att vi har en diskussion där vi kommer fram till att där finns
              något mindre fel eller en brist. I stället får vi förutsätta att
              regeringen följer upp den nya plan- och bygglagen, låter utreda
              och föreslår de förändringar som behöver göras i ett samlat grepp.
            </seg>
            <seg n="538bd720">
              Kommunerna har ansvaret för bostadsförsörjningen, och det känns
              logiskt eftersom de har planansvaret. I det ansvaret ligger att
              skapa goda förutsättningar för dem som bygger, såväl privata och
              allmännyttiga bostadsföretag som privatpersoner och självbyggare.
              I detta ligger också att samråda och föra dialog med sakägare
              och närsamhället för att undvika långa och komplicerade överklagandeprocesser
              och för att skapa goda sociala miljöer, antingen det är icke-kommersiella
              zoner, öppna lokaler eller grönområden. De långa och många överklagandena
              är ett problem som vi behöver få bukt med, något som Centerpartiets
              Anders Åkesson påpekar i en motion som behandlas i detta betänkande.
            </seg>
            <seg n="fdec1f0a">
              Herr talman! Det är lätt att lägga sig an med ett Helsingforss-
              eller storstadsperspektiv. Flera reservationer handlar om att
              man vill att staten genom lagar eller allmänna råd ska styra kommuner
              att i sin planering lägga in så kallade icke-kommersiella zoner,
              förbjuda externhandel och lagstifta om klimatanpassning, avseende
              till exempel lägsta golvhöjd. Ofta utgår man från att det i en
              viss stad och under vissa betingelser finns dåliga exempel på
              sådant.
            </seg>
            <seg n="c6ae3093">
              Inte sällan är det 08-området som utgör rikslikare i sådana sammanhang.
              Jag har svårt att se något positivt i att ta ifrån kommunerna
              ansvaret för att planera handel och forma åtgärder för att motverka
              översvämningar genom exempelvis invallningar, vattenmagasin, markstabilisering
              och beslut om lägsta golvhöjd. Jag kommer själv från en kommun
              som i sin planering hela tiden måste ta hänsyn till det på grund
              av Kungsbackaån som med jämna mellanrum svämmar över.
            </seg>
            <seg n="74532e95">
              Kommunerna har nu fått ett ansvar att ge dispenser nu byter jag
              ämne från det generella strandskyddet, och i måndags kunde en
              del av oss ta del av erfarenheter från flera kommuner som just
              betonade vikten av att ta hänsyn till lokala förutsättningar och
              inte tillämpa strandskyddet som om det alltid handlade om känsliga
              miljöer med högt exploateringstryck, som fallet ofta är i Helsingforss,
              Göteborgs och Bohusläns skärgårdar. Vi har också Oskarshamn, Blekinge,
              Norrland med älvarna och Arjeplog, där det finns tre sjöar per
              kommuninvånare.
            </seg>
            <seg n="4da5c8f8">
              Herr talman! I reservation 2 föreslås att riksdagen ska tillkännage
              för regeringen att det behövs metodutveckling och planeringsstöd
              för offentliga rum.
            </seg>
            <seg n="7b1d072b">
              Jag har glädjen att vara förbundsordförande i den största av
              samlingslokalorganisationerna, Bygdegårdarnas Riksförbund, och
              tidigare i dag hade jag ett möte med kollegerna i Folkets Hus
              och Parker, samt Våra Gårdar. Tillsammans representerar vi 3 500
              offentliga rum, som tillkommit genom lokala initiativ och som
              hålls i gång genom ideellt arbete och genom en liten del statligt
              och kommunalt stöd för renovering och tillgänglighetsanpassning
              samt i några fall för drift. Det icke-kommersialiserade offentliga
              rummet är viktigt, liksom gemensamma grönytor och idrotts- och
              lekplatser. Många av dessa drivs i föreningsregi och som samfälligheter.
              Det är något som kommuner ofta glömmer bort och kanske behöver
              påminnas om.
            </seg>
            <seg n="07ffa90d">
              Det är grunden, och för oss är möjligheten till investeringsstöd
              i statens budget till Boverket för upprustning, modernisering,
              energieffektivisering och tillgänglighetsanpassning lika viktigt
              som att kommunerna uppmärksammar och stöttar samfälligheter och
              föreningar som ansvarar för sådana offentliga ytor och anläggningar.
              Det är kommunerna som borde dra nytta av den resurs som de föreningsdrivna
              samlingslokalerna är som offentliga rum för kultur, samvaro och
              öppna demokratiska möten människor emellan.
            </seg>
            <seg n="8700dc40">
              Herr talman! Precis som förra årets debatt, som var min första
              om planering och byggande, handlar skiljelinjerna om dem som vill
              lagstifta, reglera och straffbelägga och oss som vill skapa en
              god och långsiktig grund för planering, genomförande och förvaltning
              av bostäder, köpcentrum, infrastruktur och lokaler för företag
              och verksamhet.
            </seg>
            <seg n="ae408185">
              Parkeringsnormer för studentbostäder får väl anses vara en symbolfråga
              för behovet att avreglera kraven i syfte att få fram fler billiga
              studentbostäder. Det är inget som Centerpartiet är emot, tvärtom.
              Industriellt byggande brukar det talas om i olika sammanhang,
              och de enklare flyttbara bostäder som användes vid stora idrottsevenemang,
              som OS i Lillehammer och friidrotts-VM i Göteborg, båda i mitten
              av 90-talet, används fortfarande på sina håll. Med färre regler
              blir det lättare att bygga menar Staffan Danielsson, Centerpartiet,
              i en motion.
            </seg>
            <seg n="fcc3a8de">
              Parkeringsplatser för studentbostäder är sådant som inte ska
              beslutas här. Däremot kan krav på tillgänglighet och buller anpassas
              så att fler studentbostäder kan sättas upp. Det är inte kravet
              på parkeringsplatser som hindrar att studentbostäder kommer till,
              konstateras det i betänkandet. Här är Socialdemokraterna, Vänsterpartiet
              och Miljöpartiet överens om att ha fel. Då är det bättre att fokusera
              på hissen som inte går ända upp.
            </seg>
            <seg n="28b5ed2a">
              Herr talman! Energieffektivt byggande, nära-noll-energihus och
              passivhusteknik är ett område där Sverige ligger väl framme och
              där behovet att bygga välisolerat påkallats av vårt klimat. Våra
              byggföretag och byggmaterialindustrier är måna om den positionen
              och ser möjligheter att verka på en större europeisk byggmarknad.
            </seg>
            <seg n="87abb488">
              Det påstås att kommunala särkrav skulle vara något som driver
              upp byggkostnaderna, och det görs ibland jämförelser med bilindustrin.
              Jag har arbetat i sagda fordonsindustri i 25 år och vet att marknadsanpassning
              är avgörande för att kunna sälja fordon. I England säljer man
              exempelvis få vänsterstyrda bilar, och mig veterligen är det inget
              som påverkar priset. Om vi talar om bränsleekonomi och avgaskrav
              har vi en uppsjö av särkrav också på marknaderna i olika länder.
              Med det vill jag säga att jag inte har mycket tilltro till den
              jämförelsen, som vår minister ofta använder sig av.
            </seg>
            <seg n="28fd977c">
              Det kan aldrig vara fel när kommuner i sin upphandling och i
              sina krav på byggherrar i exploateringsavtal ställer höga och
              specifika krav. Det manar andra till att ta efter, vilket kommer
              att behövas när vi i framtiden ska ställa energikrav som är verklighetsanpassade,
              acceptabla och realistiska.
            </seg>
            <seg n="82d4f1b0">
              Det är möjligt att det kostar mer att bygga energieffektivt,
              men det kostar mindre att värma upp, och de bostäder vi bygger
              i dag kommer sannolikt att användas i minst 50 år framöver. Därför
              måste vi se positivt på de byggföretag och fastighetsägare som
              utmanar energikraven och bygger för lägre förbrukning än vad Boverkets
              byggregler anger. Det är inte lätt att i dag säkert definiera
              de krav som ska gälla från 2020. Det viktigaste är att vi inte
              genom hyressättning och riktade subventioner motverkar de drivkrafter
              som finns till att investera i energieffektiv upprustning och
              nybyggnation.
            </seg>
            <seg n="7800176c">
              Med många goda exempel och demonstratorer, som bygger på samverkan
              mellan kommunernas byggnadsnämnder och bostadsföretag, kommer
              det att finnas ett bra underlag för högt ställda energikrav i
              Boverkets byggregler 19 som fungerar i hela landet och som förhoppningsvis
              leder till att kommunernas behov att ställa upp särkrav framöver
              minskar.
            </seg>
            <seg n="edf61b95">
              Herr talman! Vi har 21 reservationer och 73 yrkanden. Många av
              dessa är angelägna saker som regeringen har att ta ansvar för.
              Annat är sådant som riksdagen inte har anledning att lägga sig
              i. Det fungerar ändå. Jag yrkar avslag på dessa och bifall till
              utskottets förslag i betänkandet.
            </seg>
          </u>
          <note type="speaker" n="10107ced">
            Anf. 119 KATARINA KÖHLER (S) replik:
          </note>
          <u who="katarina_kohler_34bfc7" xml:id="i-f00bdce99dd64a48-1" n="767c3a35">
            <seg n="1d869e49">
              Herr talman! Det var väldigt mycket som sades, och jag försökte
              anteckna. Några saker känner jag att jag måste få reagera på.
            </seg>
            <seg n="568f0282">
              Den nya lagstiftningen har bara funnits i ett år, och jag påpekade
              också att vi måste se vartåt det bär. Ola Johansson sade flera
              gånger att vi ska låta kommunerna bestämma, att det finns utrymme,
              att lagen är en ramlag och att kommunerna kan bestämma, och sedan
              räknade han upp en massa saker. Det är säkert så att på många
              områden kan kommunerna bestämma, men i vissa avseenden är lagen
              väldigt stel. Den säger hur det ska vara, och det finns inte någon
              möjlighet att påverka.
            </seg>
            <seg n="05269aff">
              Jag ska inte säga att jag kan lagen utantill, men nu och då kommer
              man i kontakt med den både som politiker och som privatperson.
              Jag vill lyfta fram det faktum att jag bor i Västerbotten och
              kommer från Norrbotten alltså glesbygd och stora områden. Jag
              vill därför lägga det till vad alliansregeringen ofta säger, nämligen
              att hela Sverige ska leva, att vi måste ge förutsättningar för
              hela landet att leva och utvecklas.
            </seg>
            <seg n="e28a1177">
              Det blir problematiskt i vissa avseenden när lagstiftningen är
              stelbent och säger: Det ska vara så här, så att det inte finns
              utrymme för någonting annat. Det finns delar i till exempel den
              nya plan- och bygglagen som innebär precis detta. Nu hinner jag
              nästan inte säga något mer. Jag hinner egentligen inte ställa
              frågan. Jag antar att du delar den synen och vet att det är så.
            </seg>
          </u>
          <note type="speaker" n="3d0bfc13">
            Anf. 120 OLA JOHANSSON (C) replik:
          </note>
          <u who="ola_johansson_09875f" xml:id="i-4208aec0bc01f6e0-1" n="cdfe6bd5">
            <seg n="f5004dd6">
              Herr talman! Tack, Katarina Köhler! Det var synd att du inte
              hann komma fram till frågan. Jag vet inte riktigt vad det är jag
              ska svara på här.
            </seg>
            <seg n="2b8e0b0c">
              Naturligtvis är det så. Hela poängen med mitt anförande och poängen
              med Centerpartiets politik inom väldigt många områden är att vi
              ska ha en politik som fungerar i både stad och land. Därför visar
              mina exempel att det ofta är 08-området som är normerande.
            </seg>
            <seg n="9027daa5">
              Vi kan till exempel ta frågan om köpcenter och externhandel.
              Det ser helt olika ut i storstadsområden än vad det gör i till
              exempel en landsbygdskommun. Skulle man forma reglerna på ett
              sådant sätt att de ställde vissa krav på externhandeln som var
              svårare att tillämpa i en kommun i Västerbotten än i utkanterna
              av Göteborg som jag kommer ifrån får det väldigt märkliga effekter.
            </seg>
            <seg n="b7261b31">
              Det är klart att man önskar en plan- och bygglag som är så flexibel
              att den ger utrymme för kommunerna att välja sina egna lösningar.
              Det är lite grann det som är poängen i min argumentation. Vi får
              inte hamna i en situation där staten bestämmer och där kommunerna
              måste anpassa sig på ett sätt som inte passar de lokala förhållandena.
              Jag stannar där och avvaktar frågan. Den kanske kommer nu.
            </seg>
          </u>
          <note type="speaker" n="700be744">
            Anf. 121 KATARINA KÖHLER (S) replik:
          </note>
          <u who="katarina_kohler_34bfc7" xml:id="i-f00bdce99dd64a48-2" n="767c3a35">
            <seg n="308052f0">
              Herr talman! Den kanske kommer. Jag fick bara ett behov av att
              säga det jag sade.
            </seg>
            <seg n="6356d1dd">
              Jag reagerade på att du angav oppositionspartierna som de som
              vill lagstifta, kontrollera, straffa och ge sanktioner. Så är
              det inte. Det är faktiskt tvärtom.
            </seg>
            <seg n="bcdfa82a">
              Vi måste ha lagstiftningar som stöder verksamheter och utveckling
              i hela landet. Det gör inte nya plan- och bygglagen på alla områden.
              Vi skulle också kunna tala lite om strandskydd. Det blev lite
              spontant detta.
            </seg>
            <seg n="063b72ab">
              Vi får ta den här diskussionen mer ordentligt när vi kan tala
              om konkreta exempel från kommunerna. Det går att tala om lagstiftningen
              och säga det vi båda säger, och det händer. Men det går inte att
              säga att det ger kommunerna full frihet att bestämma själva. Så
              är det inte i alla avseenden.
            </seg>
            <seg n="fccec63a">
              Jag vill betona att vi varken vill straffa, kontrollera eller
              lagstifta i överkant. Vi vill få det att fungera i hela landet.
            </seg>
          </u>
          <note type="speaker" n="fd5fe880">
            Anf. 122 OLA JOHANSSON (C) replik:
          </note>
          <u who="ola_johansson_09875f" xml:id="i-4208aec0bc01f6e0-2" n="cdfe6bd5">
            <seg n="f4a25f48">
              Herr talman! Tack, Katarina Köhler! Jag noterar faktiskt att
              i de reservationer som jag har skummat igenom innan debatten är
              det inte mycket lagregleringar och avgifter som finns med. Det
              är väldigt mycket informationsinsatser, normer och kommunikation
              som ska bäras ut.
            </seg>
            <seg n="80797f8d">
              Jag kan dela uppfattningen att det är en viktig uppgift för myndigheten
              att sprida kunskap. Detsamma gäller Jan Lindholm och frågan om
              sjuka hus. Det är viktigt att man samlar på sig den kunskap som
              finns och ser till att den kommer ut. Sedan är det upp till kommunerna
              att tillämpa det på bästa sätt.
            </seg>
            <seg n="7b1d0a7d">
              Mitt exempel gäller handel. Man kan notera att mycket kritik
              har riktats mot handeln. Man upplever att de kommersiella ytorna
              tar över på sina håll. Men man ska också komma ihåg att handeln
              är en viktig arbetsgivare i många kommuner. Det görs ett ganska
              gediget arbete för att möjliggöra just handel inom den egna kommungränsen.
            </seg>
            <seg n="c8324761">
              Detta är någonting som man måste kunna följa upp i den kommunala
              planeringen. Man måste kunna genomföra handelsetableringar som
              har en god lokal anpassning.
            </seg>
            <seg n="050cad36">
              Detta var absolut inte svar på frågan. Vi ska sätta oss och läsa
              plan- och bygglagen ordentligt tillsammans du och jag.
            </seg>
          </u>
          <note type="speaker" n="39998aae">
            Anf. 123 OTTO VON ARNOLD (KD):
          </note>
          <u who="unknown" xml:id="i-c671efe625fdbd4b-18" n="7027cdc9">
            <seg n="d803a83b">
              Herr talman! Det är helt uppenbart att vi håller på att tala
              om plan- och byggfrågor och den nya PBL som infördes den 2 maj
              förra året. Det är en intressant diskussion i det att vi lätt
              talar förbi varandra.
            </seg>
            <seg n="b0a4d793">
              Om man ska utgå från hur PBL, vårt plansystem och vår demokrati
              är uppbyggd har vi en plan- och bygglag som är given av riksdagen
              för att tillämpas på länsstyrelsenivå, regionnivå och sedan ned
              på kommunnivå. Det blir självklart också ökad detaljeringsgrad.
              Därför måste, som jag ser det, plan- och bygglagen ha de stora
              linjerna och en övergripande roll med principer.
            </seg>
            <seg n="2948497f">
              Låt mig citera portalparagrafen. Den säger följande: Bestämmelserna
              syftar till att, med hänsyn till den enskilda människans frihet,
              främja en samhällsutveckling med jämlika och goda sociala levnadsförhållanden
              och god och långsiktigt hållbar livsmiljö för människorna i dagens
              samhälle och för kommande generationer.
            </seg>
            <seg n="50e0b38a">
              Det är en lysande skrivning. Men det kan vara rätt svårt att
              tillämpa det i detalj. Hur ska man tolka det? Därför behövs det
              en nedbrytning på underliggande nivå.
            </seg>
            <seg n="bd79fa92">
              Det är också viktigt att man tittar på resursanvändningen i samhället.
              Plan- och bygglagen, som är väl förbunden med miljöbalkens hushållningsregler,
              hanterar framför allt mark och vatten.
            </seg>
            <seg n="aeae0abb">
              Den har en övergripande roll som ska implementeras på regional
              nivå. Kommunerna för en dialog dels med sina medborgare, dels
              med länsstyrelserna i översiktsplanerna.
            </seg>
            <seg n="1c772825">
              Översiktsplanerna är ett nytt och viktigt instrument och har
              fått ännu större betydelse där man ska ta hänsyn till målsättningar
              på klimatsidan, miljösidan, transportsidan och integrera det i
              kommande detaljplaner.
            </seg>
            <seg n="44276ce2">
              I och för sig är inte översiktsplanerna bindande. Det kanske
              de blir med tiden. Det vet vi inte. Det är kanske en sådan sak
              som kan diskuteras.
            </seg>
            <seg n="2063ef58">
              Det handlar just om samspelet med medborgarnas påverkan både
              på detaljplanen och framför allt på översiktsplanen. Det sker
              en avstämning mot kunglig befallningshavare, regeringens och riksdagens
              företrädare, genom länsstyrelserna. Det är synnerligen viktigt.
            </seg>
            <seg n="abe48d47">
              Detta är någonting som är ganska nytt som vi måste lära oss och
              som man ute i landet måste lära sig att förstå och använda på
              ett effektivt sätt. Vi får då en långsiktighet och en ökad klokskap
              i hur vi ska använda våra trånga resurser.
            </seg>
            <seg n="b3bd5414">
              Plan- och bygglagen har också till syfte att effektivisera och
              snabba på plan- och byggprocesser. Man fastställer handläggningstider
              så att det ska gå fortare.
            </seg>
            <seg n="785d6db7">
              Vi har också en ny domstolsordning med mark- och miljödomstolarna.
              Det är också ett nytt komplement som gör att lagstiftningen blir
              enklare och mer rätlinjig.
            </seg>
            <seg n="f33d1697">
              Med den gamla ordningen kunde samma typ av ärende i princip hanteras
              av olika lagstiftningar i olika instanser, och man kunde komma
              fram till helt olika beslut. Det var ett fullkomligt rättsosäkert
              system. Nu är det tillrättat.
            </seg>
            <seg n="fcca9ee1">
              Det är viktigt att vi låter systemet få sätta sig. Det vore övermaga
              av mig att påstå att plan- och bygglagen är den perfekta lagstiftningen.
              Det är den inte. Allting är en dynamisk process där vi måste anpassa
              oss, prova och utvärdera hur systemet fungerar.
            </seg>
            <seg n="7b47cb6c">
              Jag vill först och främst yrka avslag på samtliga motioner och
              bifall till utskottets förslag i betänkandet. Jag tänkte gå in
              på en del av motionerna. Som det är sagt tidigare är det inte
              några större saker som skiljer mellan oppositionen och Alliansen.
              Det är kloka saker. Men frågan är återigen var de hör hemma och
              vad som är gjort.
            </seg>
            <seg n="975a0365">
              Ta planeringen av grönområden en viktig sak! Grönområdena är
              en del av vår kulturhistoria. Det handlar om hur trädgårdar och
              parker utformas. Det är också en viktig bit för folkhälsan. Motion
              och framför allt cykling, som har påpekats, är viktigt. Här ser
              vi kombinationen, där plan- och bygglagen också har andra syften.
              Boverket går in och lägger tillsammans med Cykelfrämjandet upp
              en strategi för folkhälsan.
            </seg>
            <seg n="5ff7cdfc">
              Tillgången till de stadsnära grönområdena är viktig. Här kommer
              vi in på ett rätt intressant område, nämligen hur detta hanteras
              allemansrättsligt. Det är ett område som påverkar hur vi ska få
              ut vår befolkning från städerna så att de kan njuta av grönområdena
              och utnyttja allemansrätten på ett förnuftigt och bra sätt.
            </seg>
            <seg n="34a671bd">
              I en del motioner kan man läsa att vi ska gå in och lagstifta
              mot än det ena, än det andra i plan- och bygglagen. Men återigen:
              Planeringen av handel är en typisk kommunal fråga. Jag kan förstå
              att många kommunala politiker tycker att det här är svårt. Det
              är stora värden som står på spel. De 33 kommunerna i Skåne planerar
              säkert för att där ska finnas ett köpcentrum, en stor hockeyarena
              eller ett fotbollsstadion i varje kommun. Det är ju ett ideal
              för att manifestera sig själv. Men här finns en klokskap i plan-
              och bygglagen som säger att man måste ta miljö- och klimathänsyn
              och titta på mellankommunal planering. Detta finns i kommunerna.
            </seg>
            <seg n="0d5bbb1f">
              Det handlar också om den viktiga frågan om markanvändningen.
              Hur ska vi utnyttja marken? Både i miljöbalken och i plan- och
              bygglagen finns hushållningsregler för mark. Jag tror att det
              är viktigt att man verkligen implementerar detta i kommunerna.
              Jag vet att Länsstyrelsen i Skåne tittar mycket på hur man ska
              hantera markanvändningen av den goda jorden.
            </seg>
            <seg n="c98d4e1c">
              En annan bit som lyfts fram i motionerna är planeringen för ökad
              trygghet. Vardagsbrottsligheten och rädslan för att gå omkring
              i skumma miljöer är påtaglig. Därför har både Brottsförebyggande
              rådet och kommunerna fått rådgivning om hur man ska integrera
              brottsförebyggandet i stadsplaneringen.
            </seg>
            <seg n="44d96322">
              Sist men inte minst handlar det om byggfel och så vidare. Jag
              kan hålla med om att det inte är något perfekt system som vi har
              i dag. Men som har nämnts tidigare krävs att man har ett konsumentperspektiv
              och att man ökar forskningen för att komma till rätta med det
              hela.
            </seg>
          </u>
          <note type="speaker" n="e30b60da">
            Anf. 124 TINA EHN (MP):
          </note>
          <u who="tina_ehn_aa733d" xml:id="i-bf566048bcee8828-0" n="4fc2b7c8">
            <seg n="3d3fd868">
              Herr talman! Jag tänker under mina åtta minuter ta upp ämnet
              planering av handel eller externhandel, som frågan har fokus på.
            </seg>
            <seg n="8458cf4e">
              Jag vill börja med att säga att vi inte äger jorden, utan vi
              har lånat den av våra barn. Jag tror att ni allihop instämmer
              i detta.
            </seg>
            <seg n="10f32470">
              Under rubriken Planerad handel eller externhandel finns massor
              att tänka på. I den motion som jag har väckt i ämnet tar jag upp
              de områden som behöver ifrågasättas och prövas betydligt mer än
              vad som har skett och vad som sker. Det handlar om framväxten
              av externhandel och effekter som kan följa av det.
            </seg>
            <seg n="51eb0211">
              Bland annat vill jag ta upp hotet mot åkermark, utarmningen av
              småkommuner och landsbygdskommuners avveckling. Men detta är också
              en klimatfråga, en tillgänglighetsfråga, en jämställdhetsfråga
              samt även en fråga för staden och dess handel.
            </seg>
            <seg n="627136c3">
              Det finns, som jag ser på saken, flera skäl att införa ett moratorium
              för just etablering av externa köpcentrum. Jag kan inte den nya
              plan- och bygglagen i dess detaljer, men jag konstaterar att man
              i svaret i betänkandet anser att frågan tas mer och mer på allvar
              i och med den nya plan- och bygglagen. Man hänvisar till att det
              har tagits fram goda råd och rapporter som det är bra för kommunerna
              att hinna sätta sig in i och ta del av.
            </seg>
            <seg n="23283c1f">
              Vi står alla inför flera utmaningar, som jag ser det. Det finns
              ofta ett sammanhang i det vi gör och det vi föreslår och hur det
              blir. Om man tittar lite historiskt på frågan ser man att de bebyggelse-
              och handelsstrukturer som har funnits sedan länge har förändrats.
              De är under ständig förändring. Handeln är en förutsättning i
              våra stadskärnor. Den är nödvändig, och den ska finnas nära de
              ställen där människor bor. Den handelsutveckling som vi väljer
              påverkar i stora delar det samhälle vi kommer att få. Handeln
              är viktig för den rådande samhällsekonomin, men den påverkar oss
              kanske mer än vi alltid mår bra av. Den bidrar till att spränga
              gränser för hur mycket material som flödar, hur mycket energi
              vi konsumerar och hur mycket transporter vi är med och skapar.
              Handel kan gynna, och handel kan missgynna. Vem bryr sig om platsen
              där den lokala affären läggs ned?
            </seg>
            <seg n="3d6ee39b">
              Då orter bestämmer sig för att anlägga externa handelsområden
              påverkas kringkommunerna. Det kan vara landsbygdskommuner som
              får svårigheter att bibehålla en handel. När det externa köpcentrumet
              med handel växer upp stjäl det ofta en stor del av kundunderlaget
              från orter runt omkring. Man kanske inte alltid ser denna effekt
              från början, för man fokuserar ofta på hur många arbetstillfällen
              ett köpcentrum kommer att skapa. Man ser inte heller förödelsen
              av jordbruksmarken, vilket ofta blir fallet då man många gånger
              placerar dessa köpcentrum och handelsområden på platt åkermark
              som är enkel och billig att exploatera. Det ger många parkeringsplatser
              på ett enkelt sätt. Köpcentrum bygger sin existens på att vi människor
              har tillgång till bil, då det sällan planeras för kollektivtrafik
              från början. Det byggs inte ut före byggstart. Det kan komma efteråt,
              när man byggt upp själva handelsområdet.
            </seg>
            <seg n="75a38f78">
              Samtidigt som detta sker finns det statistik som visar att det
              i genomsnitt försvinner en dagligvarubutik varannan dag. Mellan
              1993 och 2004 minskade antalet dagligvarubutiker med 30 procent.
              I den rapport som detta är hämtat ifrån var den bakomliggande
              orsaken utbyggnaden av externa köpcentrum och stormarknader som
              slog ut lokala boendenära butiker.
            </seg>
            <seg n="0288e9eb">
              Enligt siffror från numera nedlagda Glesbygdsverket förlorade
              300 mindre orter sina sista livsmedelsbutiker under perioden 19962001.
              Detta är gamla siffror, vilket beror på att Glesbygdsverket inte
              längre finns. Det är svårt att hitta uppdaterade siffror i dag.
              Denna utveckling slår mest mot dem som är icke bilburna äldre,
              sjuka och handikappade. Glesbygdsverket krävde redan år 2002 en
              utredning av möjligheten att införa ett tillfälligt stopp för
              större handelsetableringar utanför tätorter. Vi i Miljöpartiet
              har drivit frågan länge.
            </seg>
            <seg n="103fa76f">
              Sverige har till skillnad från andra nordiska länder inte någon
              central reglering av utbyggnad av externhandel. Det har vi också
              hört här i dag när det gäller det kommunala självstyret. En fortsatt
              etablering av externa köpcentrum i den takt vi har sett hittills
              kommer sannolikt att kraftigt försämra tillgången på kommersiell
              service i mindre orter och verka kontraproduktivt för en hållbar
              utveckling hos småföretag i gles- och landsbygd.
            </seg>
            <seg n="c4dcae30">
              Detta är en del av min ingång i diskussionen. Det är nog tredje
              gången som jag väcker en motion i ämnet i Sveriges riksdag. Jag
              har skrivit motioner om skydd av åkermark och om stopp av utbyggnad
              av externa köpcentrum utifrån olika aspekter.
            </seg>
            <seg n="31af47e0">
              Hur angeläget vi än anser att kommunernas eget bestämmande är
              sker fortfarande en utveckling som jag och många med mig anser
              ger ökat bilberoende i en tid då vi alla alltid bör planera för
              ett minskat bilberoende för människor. Kommunernas planering påverkar
              de andra kommunernas planering. Därför är det viktigt med en större
              samsyn och ett mellankommunalt samarbete.
            </seg>
            <seg n="d160e8eb">
              Jag själv bor i det vackra Bohuslän. Nu gick tyvärr Lars Tysklind.
              Jag håller inte med om hans argument, och jag sade det till honom
              innan han gick.
            </seg>
            <seg n="b7e22a7f">
              I Bohuslän har vi ett köpcentrum som växer ganska ordentligt
              just nu. Varje helg när jag kommer hem ser jag hur landskapets
              ytor har förändrats ganska radikalt. Berg krossas, vägar byggs,
              jordhögar flyttas och det görs stora utgrävningar.
            </seg>
            <seg n="8dc38e1b">
              I Bohuslän har vi också en lera som rör sig. År 2006, när jag
              var ny ledamot i riksdagen, rasade en del av den nya E6:an och
              en del av den gamla. Det berodde på att den här leran rörde sig.
              Det köpcentrum som nu byggs och växer ligger inte många kilometer
              därifrån. Man pålar ganska ordentligt. Jag tror att man gör det
              man ska göra, men som ni alla vet finns det också en klimatförändring
              med ett ökat nederbördstryck. Det kommer förmodligen att öka ännu
              mer i de trakter där jag bor. Det kan man läsa i Klimat- och sårbarhetsutredningen
              som kom för några år sedan.
            </seg>
            <seg n="559763f1">
              I min lokala tidning kan jag läsa om den här planeringen. Jag
              blir ganska påverkad av det. I det här området i Östra Torp flyttar
              man landskapet med grävskopor och bandtraktorer. Med 15 000 lastbilslass
              med sprängsten, lera, sand och jord förvandlas ravinerna till
              mjuka dalgångar utan risk för ras, står det. I området är det
              nästan 400 000 kubikmeter mjuka massor som har flyttats. 120 000
              kubikmeter fylls i ravinerna, 280 000 kubikmeter körs till deponi
              och ca 85 000 kubikmeter sprängsten har transporterats till ett
              tillfälligt upplag och ska tillbaka till området. Det verkar som
              om man flyttar om varenda sten och vartenda jordkorn.
            </seg>
            <seg n="94461265">
              Det gamla området av det här köpcentrumet har 3 200 parkeringsplatser,
              och det är 80 000 kvadratmeter. Det nya kommer att bli runt 100
              000 kvadratmeter, och jag vet inte hur många parkeringsplatser
              det kommer att bli.
            </seg>
            <seg n="765035d2">
              Man tar jordbruk i anspråk. I det tunna jordlager som vi har
              på vår jord ska vi producera den mat och de resurser som vi alla
              behöver. Vi har en konflikt när det gäller vad vi ska göra med
              jorden i många delar av världen. Vi behöver använda den mer, och
              vi ser också att befolkningen ökar. Det finns en stor utmaning
              i detta. Matjorden är en naturresurs som vi ska lämna över till
              kommande generationer.
            </seg>
            <seg n="0da42174">
              En komplicerande faktor när det gäller åkermarken är att det
              inte finns något enskilt intresse som bevakar åkermarkens bevarande.
              Det långsiktiga, livsviktiga värdet av åkermarken väger ganska
              lätt i det kortsiktiga perspektivet när det finns stora ekonomiska
              vinster att hämta i exploatering av åkermark.
            </seg>
            <seg n="dcd81fc2">
              Åkermark är ingen homogen marktyp. Det finns olika varianter,
              olika komplexitet, typer, humushalter, mineralsammansättningar,
              klimatzoner, dräneringsförhållanden och så vidare. För att säkerställa
              en god livsmedelsförsörjning även för kommande generationer tycker
              jag att den bördigaste åkermarkens vikt bör uppmärksammas mer
              i samhällsplaneringen.
            </seg>
            <seg n="86ebc0f2">
              Jag nämnde tidigare att trafiken ökar och att bilberoendet sanktioneras
              genom externhandeln. I den rapport som hänvisas till i betänkandetexten,
              Planer som styrmedel för att minska samhällets klimatpåverkan
              från Boverket 2010, redovisas erfarenheter av hur man genom detaljplanering
              och översiktsplanering kan minska samhällets klimatpåverkan. Jag
              läser ordagrant ur texten i betänkandet: En av de frågor som särskilt
              tas upp i rapporten är detaljhandelsstrukturen och hur kommunen
              kan utforma en handelspolicy.
            </seg>
            <seg n="74e6d955">
              I rapporten säger man att de svenska utsläppen av växthusgaser
              till 80 procent består av koldioxid från transporter, byggnader
              och industrier. Resten härrör framför allt från jordbruket. Inrikes
              transporter står för 32 procent av utsläppen, vilket är den största
              andelen. Bebyggelse och transporter svarar tillsammans för nästan
              40 procent av utsläppen. Vidare står det också att dagens bebyggelsestruktur
              förutsätter och gynnar användandet av bil i stor utsträckning.
              Andra sätt att färdas som gång, cykel och i viss mån kollektivtrafik
              missgynnas.
            </seg>
            <seg n="44c82f82">
              Det står vidare att utvecklingen i viss mån är en självförstärkande
              process med en fördröjd och komplex växelverkan mellan trafiklösningar
              och bebyggelsestruktur. Transportbehovet bestäms i hög grad av
              avståndet mellan bostäder och arbetsplatser, produktions- och
              konsumtionssamhälle. Det beror på transportavstånden hur mycket
              CO2-utsläpp som kommer från transporterna. Det torde innebära
              att vi inte ska planera för en ökad biltrafik.
            </seg>
            <seg n="7eac6632">
              Jag tänkte också nämna något om den sista delen av den rapport
              som jag har plockat ut här. I dag görs cirka hälften av alla korta
              resor till fots eller med cykel och hälften med bil. Forskningsresultat
              visar att det är möjligt att överföra upp till 50 procent av de
              korta bilresorna till cykel. Därför tycker jag att det här med
              cykelplanering är otroligt viktigt. Jag hade ett cykelseminarium
              i Bohuslän för bara någon vecka sedan tillsammans med Trafikverket,
              riksdagsledamöter och regionfolk. Som ni alla vet är det en helt
              annan diskussion om cykelplanering i samhället i dag, och det
              gäller även cykelplanering utanför tätorter, på landsbygden.
            </seg>
            <seg n="c03f16c5">
              Med tanke på det tycker jag att förslaget som finns i reservationen
              om ett moratorium inte är helt utopiskt. Kommunerna behöver få
              en chans att ta fram alla de förslag som bland annat finns i den
              rapport som jag har hänvisat till. De behöver kanske tänka om.
              De kanske ska ha en handelspolicy och titta på var de ska ha parkeringsplatser.
              Cykelplanering blir otroligt mycket viktigare. Det är också viktigt
              att man har en samsyn mellan kommunerna.
            </seg>
          </u>
          <note type="speaker" n="6b645c9f">
            Anf. 125 OTTO VON ARNOLD (KD) replik:
          </note>
          <u who="unknown" xml:id="i-c671efe625fdbd4b-19" n="7027cdc9">
            <seg n="6c593395">
              Herr talman! Jag tycker att Tina Ehn tar upp många intressanta
              saker. Låt oss titta lite på hur plan- och bygglagen och miljöbalken
              är konstruerade. Det finns hushållningsregler i miljöbalken som
              säger att vi ska skydda åkermarken och vattnet. De är också intagna
              i plan- och bygglagen. Det refereras till det.
            </seg>
            <seg n="db9ffc12">
              Vad jag kan förstå vill Tina Ehn föreslå ett moratorium om att
              man ska låta bli att exploatera åkermark under fem år. Jag kan
              hålla med om att vi ska vara mycket rädda om vår åkermark. Man
              måste se till att den inte används på ett felaktigt sätt. Men
              hur har Tina Ehn tänkt sig detta? De regler som vi trots allt
              har i vår lagstiftning i plan- och bygglagen ska ju implementeras
              på kommunal nivå, och samtidigt har vi översiktsplanerna där kommunerna
              ska lämna in detta. Det ska göras avvägningar, tas klimathänsyn
              och det mellankommunala systemet ska fungera. Menar Tina Ehn att
              detta inte fungerar? Vad är alternativet?
            </seg>
          </u>
          <note type="speaker" n="2a4949e1">
            Anf. 126 TINA EHN (MP) replik:
          </note>
          <u who="tina_ehn_aa733d" xml:id="i-bf566048bcee8828-1" n="4fc2b7c8">
            <seg n="6a5b82be">
              Herr talman! Jag menar att det skulle behövas lite eftertänksamhet.
              Vi står inför flera utmaningar som kolliderar. Vi har klimatfrågan,
              vi har ett oljeberoendesamhälle och vi har livsmedelsdiskussioner.
              Alla dessa frågor sammanfaller på något sätt, och då kan vi inte
              fortsätta planera för någonting som vi ser ökar bil- och oljeberoendet,
              som gör att vi asfalterar bördig åkermark och så vidare. Då måste
              vi på något sätt ta ett politiskt ansvar.
            </seg>
            <seg n="6db8d97b">
              Det är säkert som Otto von Arnold säger, att det finns väldigt
              bra lagstiftning, men någonstans brister det. Vad jag har förstått
              och kommit fram till, om jag tittar på det område där jag bor,
              är att de mellankommunala diskussionerna inte är tillräckligt
              dynamiska. Det pågår i Sverige projekteringar för den externa
              handeln medan man i många andra länder har börjat ifrågasätta
              det och man har, tror jag, någonstans också infört moratorium
              för att se över detta. Vill vi så går det säkert här också.
            </seg>
          </u>
          <note type="speaker" n="62f99758">
            Anf. 127 OTTO VON ARNOLD (KD) replik:
          </note>
          <u who="unknown" xml:id="i-c671efe625fdbd4b-20" n="7027cdc9">
            <seg n="e902ca0e">
              Herr talman! Jag håller med om att vi står inför väldigt stora
              utmaningar. Men frågan är om det är rätt metod att stanna upp
              utvecklingen, eller framför allt planeringsprocesserna, för jag
              tror att det är viktigt att vi ser framåt i planeringsprocesserna
              och använder de nya redskapen på rätt sätt just i den mellankommunala
              planeringen.
            </seg>
            <seg n="30dd381c">
              Jag kan glädja Tina Ehn med att Länsstyrelsen i Skåne nog kan
              sägas vara ett föredöme. De har alltså varit väldigt noggranna
              med att ge förslag. De har gjort en skrift om var man ska bygga
              och hur man ska bygga på den goda åkerjorden. Detta har gjort
              att man har fått en uppbromsning av detta och en eftertänksamhet
              hos kommunerna.
            </seg>
            <seg n="409f9b0f">
              Detta kan givetvis utvecklas mer, och jag tror snarare på den
              vägen. I Tina Ehns förslag går man in på det kommunala självstyret,
              någonting som är en helig ko i Sverige, och trampar kommunpolitikerna
              på tårna. Vi ska kanske vara lite försiktiga med att komma med
              sådana imperativ från riksdagen.
            </seg>
            <seg n="da676127">
              Hur, Tina Ehn, ska vi mer konkret få till det med den ökade mellankommunala
              planeringen? Hur ska vi kunna hantera det här på ett förnuftigt
              sätt utan att bryta mot de traditioner och lagstiftningar som
              vi har och framför allt mot vår demokrati?
            </seg>
          </u>
          <note type="speaker" n="c222be41">
            Anf. 128 TINA EHN (MP) replik:
          </note>
          <u who="tina_ehn_aa733d" xml:id="i-bf566048bcee8828-2" n="4fc2b7c8">
            <seg n="a399945c">
              Herr talman! Om det är rätt metod kan jag inte säkert stå här
              och säga. Men det är en metod, och jag föreslår den. Vad föreslår
              Otto von Arnold, tänker jag då, och vad föreslår andra partier?
              Det är bråttom.
            </seg>
            <seg n="f63ae042">
              Det är klart att man ska vara försiktig med att trampa kommunpolitiker
              på tårna. Samtidigt ser jag ju att i den region där jag bor har
              den ena, andra, tredje och fjärde kommunen alla sagt att de vill
              utveckla externhandeln. Då blir jag väldigt fundersam eftersom
              det inte bor så fruktansvärt mycket människor där. Men vi vill
              naturligtvis ha in folk som kommer dit och handlar.
            </seg>
            <seg n="0045e263">
              Det känns som att nu har man låst fast sig. Alla ska dra åt samma
              håll, samtidigt som man börjar inse att frågorna om åkermarken,
              biltrafiken och så vidare börjar bli allvarligare. Då skulle man
              kanske ge dem en chans. Med fem års moratorium kanske man hinner
              tänka om utan att det blir någon som förlorar på det här. Så kan
              jag se på saken.
            </seg>
            <seg n="25430f3d">
              Jag är nästan säker på att jag läste i plan- och bygglagen att
              man ska jobba mer med de mellankommunala frågorna eller interkommunala
              diskussionerna, och jag tycker alltså att man ska lyfta upp dem.
            </seg>
          </u>
          <note type="speaker" n="c41ea0c1">
            Anf. 129 JAN LINDHOLM (MP):
          </note>
          <u who="jan_lindholm_6c3791" xml:id="i-95e4244a29dae6a4-4" n="c8ef9922">
            <seg n="999525b9">
              Herr talman! Jag hade inte tänkt ställa mig i talarstolen och
              säga något mer i den här debatten, men jag blev precis som Katarina
              Köhler lite lätt chockad av Ola Johanssons anförande.
            </seg>
            <seg n="22e53072">
              Här har vi alltså hört representanter för partierna säga att
              det inte finns några stora vallgravar i den här debatten, men
              så kommer Ola Johansson och påstår att Socialdemokraterna, Miljöpartiet
              och Vänsterpartiet skulle ha kollektivt fel. Han säger att skiljelinjen
              går mellan dem som vill reglera, kontrollera och straffa i förhållande
              till dem som vill utveckla, och så påstår han att vi skulle vilja
              göra ingrepp i det kommunala självstyret.
            </seg>
            <seg n="e731fe5a">
              Jag skulle kunna vara lika vulgär och använda mig av sådan där
              köksretorik som egentligen inte passar i den här kammaren och
              säga att skiljelinjen går mellan oss som vill ta ansvar och Ola
              Johansson som är ointresserad av det, för vad handlar våra förslag
              om? Jo, de handlar om att vi vill ge kommunerna fler och effektivare
              verktyg för att hävda det kommunala självstyret. Vi vill ge dem
              ökade kunskaper för att hävda det kommunala självstyret.
            </seg>
            <seg n="0c13ea85">
              Ola Johansson inser tydligen inte att kommunerna i dag är i underläge
              gentemot marknadskrafterna och näringslivet. Det handlar alltså
              om att stärka kommunerna för att kunna klara de problem man har
              med exploateringstrycket från kommunala intressen.
            </seg>
            <seg n="7ad6c2e1">
              Sedan jämför Ola Johansson med bilindustrin och påstår att särkrav
              inte skulle vara något problem för byggnadsindustrin när det gäller
              att bygga hus. Ola Johansson kan kontakta svensk byggmaterialindustri
              och de svenska byggföretagen så får han höra att visst, det finns
              många saker man kan göra på kommunal nivå, men det främsta vi
              kan göra från riksdagen är att se till att minska möjligheten
              för just kommunala särkrav eftersom det är det man för fram som
              det mest kostnadsdrivande man har att kommunerna ställer olika
              krav på hur man ska bygga.
            </seg>
            <seg n="87270da3">
              Jag hann anteckna en sak till som var konstig. Ola Johansson
              påstår också att politiker inte bygger, men jag har sett många
              kommunalråd och landstingsråd sätta ned spaden lika ofta som jag
              ser företrädarna för de stora bolagen göra det. Om inte kommunerna
              bygger så bygger inte NCC, Skanska eller något annat byggbolag
              heller, så det var en märklig argumentation, tycker jag.
            </seg>
          </u>
          <note type="speaker" n="db94e837">
            Anf. 130 OLA JOHANSSON (C) replik:
          </note>
          <u who="ola_johansson_09875f" xml:id="i-4208aec0bc01f6e0-3" n="cdfe6bd5">
            <seg n="e978a0a0">
              Herr talman! Det är intressant att befinna sig på den här sidan
              i debatten, och det är roligt att Jan Lindholm tar den. Jag var
              beredd i replikskiftet, men han behövde betänketid. Det behöver
              kanske jag också. Jag var inte riktigt beredd på det här.
            </seg>
            <seg n="b51a6c31">
              Jan Lindholm försöker måla upp någon bild av att jag säger att
              kommunerna har den fulla makten, men jag menar att kommunerna
              har en stor möjlighet till inflytande över sitt eget byggande.
              Det är kommunen som har bostadsförsörjningsansvaret, och det är
              kommunen som har ansvaret även för frågor som berör handel och
              andra saker.
            </seg>
            <seg n="91eea948">
              Jag skulle gärna ha tagit en debatt med Tina Ehn om vikten av
              att ha någon typ av följsamhet mot den typ av önskemål och behov
              som finns i den egna kommunen. Det är här jag lite grann problematiserar
              Miljöpartiets och framför allt Vänsterpartiets syn, nämligen synen
              att vi ska inskränka kommunernas möjlighet att anpassa sin bebyggelse
              och planering efter de lokala behoven och de människor som faktiskt
              lever och verkar i en kommun.
            </seg>
            <seg n="9c58b6ca">
              Jag ska inte stå här och tala väl om externhandel på något sätt,
              men däremot kan jag ha viss förståelse för att det finns människor
              som lever på ett sådant sätt att man föredrar den typen av möjlighet
              att handla, och det innebär att man känner att man skulle vilja
              vara kund vid en sådan inrättning. Då är det märkligt om inte
              kommunerna har medel att kunna möta ett sådant behov.
            </seg>
            <seg n="cbec0ade">
              När Jan Lindholm avslutar och säger att kommunala politiker ofta
              håller i spaden vid invigningar så är väl det ett tecken på att
              kommunerna också har makt och möjlighet att i samråd med byggherrar
              ta fram planer och genomföra dem och se till att privata byggare
              och allmännyttiga bostadsföretag också bygger.
            </seg>
          </u>
          <note type="speaker" n="2c0f3d95">
            Anf. 131 JAN LINDHOLM (MP) replik:
          </note>
          <u who="jan_lindholm_6c3791" xml:id="i-95e4244a29dae6a4-5" n="c8ef9922">
            <seg n="cd8b28b0">
              Herr talman! Jag är lite förvånad över Ola Johanssons sätt att
              argumentera. Jag skulle vilja höra vad det finns för underlag
              för att påstå det Ola Johansson påstår, det vill säga att vi i
              Miljöpartiet skulle vilja inskränka kommunernas möjligheter.
            </seg>
            <seg n="fd49ce50">
              Vi har inte sagt att kommunerna inte får bygga strandnära om
              de vill. Det vi vill göra är att ge kommunerna kraftigare verktyg
              för att kunna ta det kommunala ansvaret. Ola Johansson vet säkert
              själv att när det inträffar saker i kommunerna så är det kommunen
              som ställs till svars. Det är jättesvårt för en kommun i dag att
              säga nej, trots att man inser att om man bygger som exploatörerna
              vill så kommer man om 20 år att få höga kommunala kostnader i
              form av att man ska ta hand om de problem som uppstår när man
              får vattenskador, de problem som uppstår när man får infiltration
              av vatten i marken så att den blir svagare och de problem som
              uppstår när man tvingas bygga daghem och skolor i en struktur
              som inte passar i den man har planerat men som exploatörerna tvingar
              fram eftersom de är så starka.
            </seg>
            <seg n="ecd0fda3">
              Det är det som är problemet i dag att kommunerna faktiskt inte
              har möjlighet att fullt ut styra utvecklingen så som man önskar
              utifrån ett medborgarperspektiv, även om de har det kommunala
              planmonopolet. Man tvingas av starka ekonomiska intressen som
              vill exploatera att acceptera ständiga förändringar av det som
              är medborgarperspektivet, det som demokratiskt har röstats fram.
            </seg>
            <seg n="111b12a2">
              Jag menar att Ola Johansson har helt fel i påståendet att det
              skulle finnas någon skiljelinje mellan dem som vill reglera, kontrollera
              och straffa och några andra. Skiljelinjen går snarare mellan oss
              som vill ge kommunerna möjligheter att hävda det kommunala självbestämmandet
              och Ola Johansson som inte vill göra någonting.
            </seg>
          </u>
          <note type="speaker" n="a55ac451">
            Anf. 132 OLA JOHANSSON (C) replik:
          </note>
          <u who="ola_johansson_09875f" xml:id="i-4208aec0bc01f6e0-4" n="cdfe6bd5">
            <seg n="6e393ecf">
              Herr talman! Jag sade i mitt anförande att det finns en skiljelinje
              här. Det framgår också av betänkandet att i en del avseenden vill
              S, V och MP i olika grad gå längre än vad som görs i dag. Det
              handlar om att man vill styra upp saker och ting som man anser
              leder snett på något sätt och på det sättet också binda upp kommunerna
              i strängare krav och kanske i något fall med starkare lagstiftning.
              Men jag kan också notera att det i väldigt få fall, om ens i något,
              faktiskt är nya lagförslag som föreslås. Det är snarare olika
              typer av reglering.
            </seg>
            <seg n="f9d8ce25">
              Vi har möjligen olika ideologiska utgångspunkter här, men jag
              ser det faktiskt som en styrka att kommunerna har ett ansvar gentemot
              sina egna väljare, de människor som bor i den egna kommunen, att
              utifrån de förutsättningar som finns visa intresse att bygga,
              att starta verksamheter och att ha möjlighet att anpassa sina
              politiska beslut efter de förhållandena.
            </seg>
            <seg n="30785012">
              Sedan kom Jan Lindholm också in på min jämförelse när det gällde
              fordonsindustrin. Jag trodde faktiskt att Jan Lindholm skulle
              applådera min kritik mot bostadsministerns sätt att uttrycka sig
              i den här frågan. Jag har under ganska lång tid haft stora problem
              med de energikrav som ställs i Boverkets byggnormer, därför att
              jag ser att det finns många byggföretag och kommuner som i sin
              egen planering gärna vill gå längre. Jag kan inte annat än applådera
              de ambitionerna.
            </seg>
            <seg n="773fd200">
              Den beskrivning som Jan Lindholm gör av byggmaterialindustrin
              och deras intressen ska jag ta del av i morgon bitti när jag träffar
              representanter för byggmaterialindustrin. Jag hade kunnat vara
              på byggföretagen i kväll, om vi inte hade stått här, och lyssnat
              till den eventuella kritiken, men jag ser ju gärna att byggnormerna
              sätts på ett sådant sätt att utrymmet att ställa särkrav minskar.
            </seg>
            <seg n="1958c4ae">
              Samtidigt kan jag se att det utifrån de förutsättningar som råder
              i dag är väldigt viktigt att vi har kommuner som i sin upphandling,
              i sin planering och i bostadsföretag också vågar och kan gå före
              och bygga den standard som är möjlig.
            </seg>
          </u>
          <note type="speaker" n="4a0d3216">
            Anf. 133 JAN LINDHOLM (MP) replik:
          </note>
          <u who="jan_lindholm_6c3791" xml:id="i-95e4244a29dae6a4-6" n="c8ef9922">
            <seg n="617a9c61">
              Herr talman! Jag får väl tacka för det sista. Då instämmer Ola
              Johansson i alla fall i ett av de förslag som jag hade, nämligen
              att det är viktigt att riksdag och regering vågar lyfta fram och
              höja kraven på energieffektivitet i byggandet, på lägre energiförbrukning,
              så att gapet mellan det som byggindustrin redan gör, det som kommunerna
              i dag kräver och den norm som finns minskar och utrymmet för just
              dessa särkrav blir mindre. Det är just det som man vill ha från
              industrins sida för att på det sättet inte behöva ha modeller
              för kanske fem sex olika varianter. Man får ett lägre antal om
              gapet minskar. Det är just det man efterfrågar. Då är vi i alla
              fall överens på den punkten. Det är jättebra.
            </seg>
            <seg n="f2506b06">
              Sedan vidhåller jag, herr talman, att om man tittar på våra förslag
              ser man att de inte innebär några inskränkningar i det kommunala
              självbestämmandet, tvärtom stärker vi det kommunala självbestämmandet
              genom att vi ger kommunerna bättre verktyg. På det sättet kan
              de bättre företräda och hävda kommuninvånarnas intressen mot de
              kommersiella intressena.
            </seg>
          </u>
          <note n="48189099">
            Överläggningen var härmed avslutad.
          </note>
          <note n="c5341a58">
            16 § Statlig förvaltning
          </note>
          <note n="c8a68539">
            Föredrogs
          </note>
          <note type="speaker" n="7c8de97d">
            Anf. 134 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-5839d3eabc749a22-0" n="e525314d">
            <seg n="7d7e4d68">
              Herr talman! I detta betänkande berör vi totalt 15 motioner.
              Från Socialdemokraterna ställer vi oss bakom tre av de motionerna,
              som jag tänkte beröra i mitt anförande.
            </seg>
            <seg n="702d4914">
              Den första motionen, som är skriven av Adnan Dibrani, handlar
              om skärpta betalningsrutiner och berör de problem som småföretag
              ofta har med att få betalt för sina fakturor i tid. Det är en
              mycket bra och välbehövlig motion.
            </seg>
            <seg n="f30e92fc">
              Att inte få betalt i tid för sina fakturor försätter ofta småföretagare
              i väldigt stora likviditetsproblem. Det är ett stort bekymmer.
              Såväl stat som kommuner och landsting slarvar många gånger med
              sina betalningar till de här företagen. Det blev särskilt uppmärksammat
              under krisen 2008. Väldigt många småföretagare hamnade i mycket
              svår likviditetsbrist. Det slarvas också från storföretag när
              det gäller betalning till de mindre företagen.
            </seg>
            <seg n="c7d83023">
              De mindre företagen kan inte vara något slags kassakistor för
              samhället eller för de större företagen. Vi måste ställa upp bättre
              för de små företagen och stå på deras sida. Det är nödvändigt
              med en skärpning på alla nivåer. Det behövs en generell översyn
              av de här betalningsreglerna, som motionären också påpekar.
            </seg>
            <seg n="0309868b">
              Den andra motionen är skriven av Håkan Bergman och Matilda Ernkrans
              och handlar om samhällsinriktad strategisk design. Det är en intressant
              och framsynt motion. Man tar fasta på den positiva utvecklingen
              i Finland, där man bland annat via Helsinki Design Lab satsar
              på strategisk design. Man applicerar designens principer på stora
              samhällsutmaningar som utbildning, hälso- och sjukvård, åldrande
              befolkning och klimatomställning. Det är ett spännande initiativ
              som man har tagit i Finland.
            </seg>
            <seg n="6dffa5d2">
              Vi förknippar ofta design enbart med utveckling av produkter
              och varumärken, men Svensk Industridesign har definierat begreppet
              design mycket bredare. Det öppnar området design för tjänster
              och processer. Vi har en väldigt hög kompetens inom svensk design.
              Därför borde vi också nyttja den kompetensen för att möta samhällsförändringar,
              finna innovativa lösningar och höja kvaliteten på olika tjänster.
              Det är en framsynt motion som ledamöterna har skrivit och som
              vi socialdemokrater ställer oss bakom.
            </seg>
            <seg n="2efbea0a">
              Herr talman! Den tredje motionen är en motion som är skriven
              av ledamoten Josefin Brink. Det är en viktig och ansvarskännande
              motion som handlar om problematiken med ökat våld och hot inom
              samhällsservice. Vi stöder yrkande 1 i den motionen. Vi har även
              från vårt partis sida utvecklat vår syn i frågan i vår reservation
              1, som jag passar på att yrka bifall till.
            </seg>
            <seg n="9efef2de">
              Herr talman! Människor ska inte behöva vara rädda för att gå
              till jobbet. I morse gick tusentals människor anställda i stat,
              kommun och landsting till sina jobb. En del gick till jobben och
              kände oro, hade ont i magen och funderade på vad de skulle utsättas
              för i dag. I kväll går flera av dem hem och har blivit utsatta
              för någonting, både hot och kanske också grovt våld.
            </seg>
            <seg n="12dd9723">
              Tyvärr ökar det här i vårt samhälle. Det finns ett otal rapporter
              som belägger det. Jag är som riksdagsledamot, som många av oss
              gör, ute och besöker myndigheter och kommuner och landsting, arbetsförmedlingar,
              försäkringskassor, sjukvården, socialtjänsten. En fråga som man
              möts av allt oftare är: Vad gör ni åt våldet? Ni måste ta tag
              i det här i riksdagen. Det här är en realitet i många välfärdsarbetares
              vardag.
            </seg>
            <seg n="66ee2757">
              Vad är då orsaken? När orättvisorna ökar trängs människorna.
              Man trängs till hopplöshet. Ur den hopplösheten får en del människor
              ett hat. Det hatet går över i våld. Klyftor som ökar driver på
              det här. Ett land måste hållas ihop. Vi ser det tydligt också
              ute i Europa. Det finns många exempel. Jag kan nämna några. Kravallerna
              på Atens gator, protester på Puerta del Sol-torget i Madrid. Människorna
              trängs till hopplöshet, och en del utvecklar också hat och våld.
            </seg>
            <seg n="32e0bd94">
              Vi var en grupp från finansutskottet som i juni förra sommaren
              besökte London för att studera brittisk ekonomi som hade stora
              underskott på grund av att man hade fått satsa väldigt mycket
              på finanssektorn.
            </seg>
            <seg n="9f76cdc8">
              Dagen innan vi kom till London fick vi rapporter från ambassaden.
              Bland annat hade en av de stora engelska bankerna betalat ut 1
              miljard svenska kronor i bonus till tre personer. Det är en finanssektor
              som har fått stora medel från engelska staten samtidigt som man
              från statens sida kraftigt har försämrat socialförsäkringssystem
              för människorna.
            </seg>
            <seg n="1b179177">
              Det var inte konstigt att det längre fram på sommaren blev protester
              i Hyde Park där 250 000 människor deltog. Någon dag senare utvecklades
              protesterna till hat och våld, och man började bränna ned delar
              av London. Detta syns tydligt runt om i Europa.
            </seg>
            <seg n="10054b4e">
              Herr talman! Det är precis samma saker som drabbar oss när välfärdsarbetare
              möter våld och hot i sitt arbete. I ett land där skillnaderna
              blir större mellan dem som har och inte har föds hopplöshet. Ur
              den hopplösheten utvecklar en del människor hat och våld.
            </seg>
            <seg n="feb94cfc">
              Herr talman! Det går givetvis att skydda sig. Man kan bygga okrossbara
              plexiglasskivor, installera larm och låsa in sig. Men det löser
              inte problemet. Hopplösheten finns kvar, och hatet och våldet
              kan utvecklas.
            </seg>
            <seg n="90dd1208">
              Så här kan vi inte ha det i vårt land. Det är tid för ansvar.
              Ett land ett pastorat måste hållas ihop. Vi socialdemokrater har
              motiverat vår syn på frågan i reservation 1, som jag nyligen yrkade
              bifall till. Det behövs åtgärder som stävjar våld och hot i arbetslivet.
              Det här måste regeringen ta fasta på. Det är tid för ansvar.
            </seg>
          </u>
          <note type="speaker" n="659a7518">
            Anf. 135 ERIK ALMQVIST (SD):
          </note>
          <u who="unknown" xml:id="i-c671efe625fdbd4b-21" n="7027cdc9">
            <seg n="bf5ebba8">
              Herr talman! Jag tror att alla här inne håller med mig om jag
              säger att vi de senaste decennierna har effektiviserat vår vardag
              mycket med hjälp av it. Det är nog få som inte använder e-post,
              internetbanker, någon gång har bokat biljetter, flygbiljetter,
              hotellrum och handlat varor och så vidare på internet. Många av
              oss har i dag fört in vårt sociala liv i it-miljön genom sajter
              som facebook och twitter.
            </seg>
            <seg n="138a8b07">
              Vi har under de senaste åren sett hur många av tjänsterna som
              kommer från olika leverantörer, som allt som oftast befinner sig
              i en konkurrenssituation med varandra, trots konkurrensen samverkar
              med varandra. Det finns en hög grad av synkronisering. Det har
              varit ett växande fenomen de senaste åren. I dag kan man med sitt
              facebookkonto logga in på en uppsjö olika sajter för att handla
              varor, kommentera tidningar, bloggar och så vidare.
            </seg>
            <seg n="abe982cf">
              Detta har vuxit fram av affärsmässiga skäl. Genom att koppla
              in sig i varandras system har man fått tillgång till en större
              marknad, befintliga nätverk och gemensam information. Det har
              gett positiva synergieffekter för alla inblandade parter.
            </seg>
            <seg n="c230cd58">
              I det offentliga Sverige är det inte alltid lika imponerande,
              även om det ändå ska erkännas att vi i Sverige ligger långt framme
              internationellt sett för it-lösningar.
            </seg>
            <seg n="63071cae">
              Det finns några bra exempel. Skatteverket och Försäkringskassan
              har en bra samkörning av information. Båda myndigheterna har även
              bra gränssnitt ut mot medborgaren som har ärenden hos myndigheten
              i fråga.
            </seg>
            <seg n="36d2876e">
              Totalt sett och generellt sett är det inte lika positivt. Det
              är faktiskt så många som två av tre myndigheter som aldrig har
              samverkat med en annan myndighet, varken när det kommer till samkörning
              av information och register eller när det kommer till att dela
              kostnaden när nya system ska tas fram. Det är ingen imponerande
              siffra. Som har framkommit i E-delegationens förslag till förbättringar
              av svensk e-förvaltning finns det mycket att göra. Vi har egentligen
              bara skrapat på ytan sett till den potential som finns.
            </seg>
            <seg n="f9e6570f">
              Med detta sagt vill jag också, herr talman, kommentera en del
              av den motion som ligger till grund för min reservation nr 4,
              en moderat motion. Motionen tar upp frågan om IPv6, den nya versionen
              av IP-trafik datatrafik digitalt. Jag delar inte motionärens uppfattning
              att bristen på IP-adresser i IPv4 är ett angeläget problem så
              att vi måste börja bygga om befintliga system bara för att uppgradera
              till IPv6. Det är snarare så att när man implementerar nya system
              bör man förbereda dem för IPv6. I övrigt kan man ta det generationsskiftet
              i den takt man uppgraderar systemen av andra skäl.
            </seg>
            <seg n="fc3fbc43">
              I allt väsentligt i övrigt vill jag yrka bifall till motionen
              genom reservation nr 4, som jag tycker sänder en tydlig signal
              till regeringen om att det här är prioriterade frågor för riksdagen.
            </seg>
          </u>
          <note type="speaker" n="67b7a04e">
            Anf. 136 TORBJÖRN BJÖRLUND (V):
          </note>
          <u who="torbjorn_bjorlund_e4a89e" xml:id="i-1acb583051be7724-0" n="1a59f5a6">
            <seg n="fb98aac3">
              Herr talman! I det här betänkandet behandlas frågor som gäller
              bland annat offentliganställdas arbetsmiljö, en tillgänglig statsförvaltning,
              krav vid upphandling med flera saker. Jag kommer att uppehålla
              mig vid dessa tre områden. Jag börjar med att yrka bifall till
              reservationerna 1 och 2.
            </seg>
            <seg n="b48be58b">
              De offentliganställdas arbetsmiljö har de senaste åren blivit
              allt sämre. Det handlar framför allt om hot och våld på arbetet.
              Det är en stress som har blivit alltmer uppenbar för dem som arbetar
              hos offentliga arbetsgivare. Hälften av de allvarliga olycksfall
              som orsakas av hot och våld inträffar inom kommuner och landsting.
            </seg>
            <seg n="c032f931">
              Många av de offentligt anställda har till uppgift att utifrån
              politiskt fattade beslut verkställa myndighetsutövning och ge
              service åt medborgarna. Det är många områden inom statliga myndigheter
              och även kommunal och landstingskommunal verksamhet, alltså inom
              vård, skola och omsorg.
            </seg>
            <seg n="650f7afe">
              Den viktigaste orsaken till den utvecklingen kan definitivt kopplas
              till nedskärningarna inom den offentliga sektorn och de försämrade
              villkoren i arbetslöshetsförsäkringen och i sjukförsäkringen.
              Vi menar att det är den absolut främsta orsaken till den rådande
              utvecklingen.
            </seg>
            <seg n="2daac807">
              Allt färre får ersättning från a-kassan. Allt fler utförsäkras
              från sjukförsäkringen. Allt fler hamnar i det mycket märkvärdiga
              påhittet fas 3 inom Arbetsförmedlingens verksamhet utan att få
              en vettig ersättning. De kan inte leva på ersättningen. Det är
              helt enkelt fler som hamnar i utanförskap, vilket skapar den frustration
              som är en grogrund för det som drabbar de offentliganställda i
              form av hot och våld när man ska ge service till de människor
              som är drabbade av försämringarna.
            </seg>
            <seg n="4a0df79f">
              Regeringen har utmärkt sig på rätt många sätt på dessa områden.
              Ett område är den behandling man har gett sjuka och arbetslösa.
              Att så konsekvent förneka konsekvenserna av sina beslut är förvånande.
              Man ser inte sammanhangen. Medborgare utsätts för kränkningar
              och lämnas utanför tryggheten. Det är den verkliga orsaken till
              många av de problem vi uppmärksammar i betänkandet.
            </seg>
            <seg n="baa289a7">
              Vänsterpartiets krav är enkelt. Vi vill att regeringen tillsätter
              en utredning som ser över konsekvenserna av den minskade personaltätheten,
              de nedskärningar som har skett och de regeländringar som har genomförts
              i trygghetssystemen, det vill säga socialförsäkringen och arbetslöshetsförsäkringen.
              Det ska vara en utredning som ska ha fokus på våld, hot och den
              psykosociala arbetsmiljön. Det här är något som är angeläget och
              som vi i Vänsterpartiet har pratat om i många år ända sedan regeringen
              började dra ned på trygghetssystemen. Nu är det dags. Nu syns
              verkligen konsekvenserna av den politik som har förts av regeringen.
            </seg>
            <seg n="5c0553cc">
              Den andra viktiga frågan handlar om skärpta betalningsrutiner.
              Det är självklart att stat, landsting och kommuner visar sitt
              föredöme och betalar fakturor i tid. Nu ser det i verkligheten
              inte ut så utan det är annorlunda. Därför bör det göras en översyn
              av betalningsreglerna. Det behöver göras även på den privata sektorn,
              men i det här fallet kan man komma i gång snabbt och se över hur
              det ser ut för stat, landsting och kommuner.
            </seg>
            <seg n="9b881905">
              Herr talman! Sist vill jag uttrycka mina sympatier för det som
              anförs i reservation 5. Att kött från djur som har ätit GMO-foder
              ska märkas är ett krav som borde ha varit tillgodosett för länge
              sedan i både Sverige och hela Europa. Förhoppningsvis kommer det
              att bli så snart, och det är min förhoppning att man tar hänsyn
              till det vid upphandlingarna. Det är vad som lyfts upp i reservation
              5 i betänkandet.
            </seg>
          </u>
          <note type="speaker" n="97e00e4d">
            Anf. 137 STAFFAN ANGER (M):
          </note>
          <u who="staffan_anger_429afa" xml:id="i-ba84015125b86fb8-0" n="695fd677">
            <seg n="266ceae2">
              Herr talman! I fråga om finansutskottets betänkande FiU25 om
              statlig förvaltning finns det några kommentarer att göra till
              några avstyrkta motioner som i sig är bra och där arbete pågår.
            </seg>
            <seg n="446bd8a7">
              En motion gäller sena betalningar, där Europaparlamentet och
              rådet givit direktiv om sena betalningar vid handelstransaktioner.
              En särskild utredning har fått i uppdrag att föreslå hur direktivet
              ska genomföras i svensk rätt observera i svensk rätt. Förmodligen
              kommer man att föreslå en rättslig reglering som ålägger myndigheten
              att följa de angivna tidsfristerna. Jag håller med de tidigare
              talarna om att det är viktigt att relationen leverantörkund upprätthålls
              med en betalningstid på ca 30 dagar, som vi har i Sverige och
              som är utmärkt, och att försening av betalningar resulterar i
              en dröjsmålsränta.
            </seg>
            <seg n="34a4691d">
              De offentliga företagen i Sverige måste vara ett föredöme i affärerna
              exempelvis med småföretagarna. Vi väntar nu på utredningen och
              får se vad det blir, och vi kommer att stödja den helt och hållet.
              Som det har varit på sistone har inte bara offentlig sektor utan
              även storföretagen dragit på betalningarna, och det är icke acceptabelt.
            </seg>
            <seg n="29af7f5b">
              Ett annat område: Vad gäller de anställdas miljö har staten delegerat
              utförandet av arbetsgivarpolitiska frågor till Arbetsgivarverket
              och till myndigheterna.
            </seg>
            <seg n="aa2b3303">
              Arbetsmiljölagen föreskriver att arbetsgivaren ska vidta alla
              åtgärder som behövs för att förebygga att arbetstagaren utsätts
              för ohälsa eller olycksfall. Dessutom ska arbetsgivaren systematiskt
              planera, leda och kontrollera verksamheten på ett sätt som leder
              till att arbetsmiljön uppfyller de föreskrivna kraven på god arbetsmiljö.
            </seg>
            <seg n="ef8f36bf">
              Regeringen gav redan 2010 Arbetsmiljöverket i uppdrag att främja
              jämställdhet och motverka hot och våld i arbetslivet. Speciellt
              koncentrerade man sig då på att belysa problematiken inom vård,
              skola och omsorg. Uppdraget ska snart rapporteras i början av
              april 2012.
            </seg>
            <seg n="e92f6b10">
              Vi är medvetna om att det har skett en försämring på de här områdena,
              främst inom offentlig sektor. I en stad som Västerås har det varit
              intressant att följa att man till och med diskuterar att stänga
              en skola av arbetsmiljöskäl, och det får absolut inte förekomma.
              Men i privata företag är det lättare att styra, för där har man
              oftast en annan organisation. Men även företagen måste naturligtvis
              sköta de här frågorna det är jätteviktigt.
            </seg>
            <seg n="9962d951">
              Ett annat ämne: Vad gäller fri tillgång till offentliga data
              pågår ett arbete i Skatteverket med att registrera en mängd olika
              uppgifter ur vilka man sedan kan ta ut olika information, det
              så kallade SPI-direktivet som trädde i kraft den 1 juli 2010.
              Det är naturligt att avgifterna för att ta ut dessa data ska täckas
              av en fullkostnadsavgift.
            </seg>
            <seg n="1b87abfe">
              Alliansen förespråkar fortsatt arbete med att underlätta vidare
              utnyttjande av offentlig information. Det är en viktig källa både
              för individerna och för företagen. Det är viktigt för den framtida
              utvecklingen i samhället och för framtida affärsmöjligheter. Där
              tror jag att vi bara har börjat på den resa som kan bli väldigt
              viktig och bra för Sverige om vi ligger i topp.
            </seg>
            <seg n="f42585d2">
              Herr talman! Miljöpartiet kräver i ett särskilt yttrande att
              antalet rökfria miljöer ska öka. Vi har en delegerad arbetsgivarpolitik,
              och det finns regler i tobakslagen om att arbetstagare inte ska
              utsättas för tobaksrök där de arbetar. Det finns därigenom goda
              möjligheter att öka antalet rökfria miljöer.
            </seg>
            <seg n="d2bfe108">
              Vi stöder naturligtvis att ingen på arbetet ska drabbas av rökiga
              miljöer och riskera sin hälsa. Det är givet. Jag tror att vi successivt
              i Sverige är på väg, inte till ett rökfritt land men till ett
              land med få rökare och få rökiga miljöer.
            </seg>
            <seg n="79f23298">
              En annan fråga som har tagits upp i motioner är tillgänglighet
              i statsförvaltningen för personer med funktionsnedsättningar.
              I juni 2011 beslutade regeringen om en strategi för funktionshinderspolitiken
              20112016. Syftet med strategin är att visa politikens inriktning
              med konkreta mål för samhällets insatser och hur resultaten ska
              följas upp de kommande fem åren. Det är viktigt att insatserna
              mäts på ett bra sätt och att goda insatser görs för dem med en
              funktionsnedsättning. Vi har hittills gjort alldeles för lite
              i samhället, framför allt inom näringslivet, som har alla möjligheter
              att investera i olika typer av hjälp för de funktionsnedsatta.
            </seg>
            <seg n="35ea3ca9">
              Ett annat förslag, som togs upp av Sverigedemokraterna, är att
              ta till vara den potential som internet och ny teknik har för
              bättre statsförvaltning. Målet för e-förvaltningsarbetet är att
              det ska vara så enkelt som möjligt för så många som möjligt att
              utöva sina rättigheter och att fullgöra sina skyldigheter, samt
              att det är en viktig förvaltningsservice. E-delegationen, som
              vi känner igen, spelar en central roll i arbetet genom att koordinera
              myndigheternas arbete samt föreslå hur utvecklingen ska och bör
              bedrivas. Sverige har varit drivande i utvecklingen av framtidens
              e-förvaltning i Europa, inte minst när vi var ordförande i EU.
              Man får väl säga att vi ligger bra till, men det behövs även där
              stora investeringar.
            </seg>
            <seg n="43913751">
              Bucht tog upp förslaget om strategisk design och hur viktigt
              det är att vi har innovation och kvalitet i offentlig verksamhet,
              men även generellt i samhället både i offentlig sektor och i företagen.
              Det är bara att titta på Finland, där de har lyckats fantastiskt
              bra. Vi har möjlighet att bli kanske inte lika bra men i alla
              fall vara på god väg.
            </seg>
            <seg n="9f16d08e">
              Regeringen utsåg i maj 2011 en offentlig utredning som ska slutredovisa
              sitt uppdrag 2013. Man kanske inte kan utreda det här, utan det
              är mer fråga om vilken utbildning vi ska ha i samhället, hur man
              ska premiera dem som kan detta med design. Det är också viktigt.
              Hela världen är vår globala konkurrens, och mycket kommer att
              gälla inte bara kostnader och effektivitet utan också design.
              Det är olika förpackningar och hela vägen upp till flygplan.
            </seg>
            <seg n="529e4bb4">
              Herr talman! Vad gäller miljöarbetet slutligen har myndigheten
              skyldighet att ha ett miljöledningssystem och vara ett föredöme
              i arbetet med miljöeffektivitet.
            </seg>
          </u>
          <note n="31a20127">
            Jag yrkar bifall till förslaget i finansutskottets betänkande
            FiU25.
          </note>
          <note type="speaker" n="5af5b350">
            Anf. 138 EMIL KÄLLSTRÖM (C):
          </note>
          <u who="emil_kallstrom_e82f3a" xml:id="i-49f4828a573fa443-0" n="bf2295d4">
            <seg n="fd994d00">
              Herr talman! En effektiv och transparent statsförvaltning är
              av yttersta vikt för Sverige. Jag ska börja med att säga att jag
              instämmer i mycket, om inte allt, av det föregående talare sade.
              På samma sätt som en effektiv och transparent statsförvaltning
              är vital för Sverige ser jag det som vitalt för mitt anförande
              att jag inte i alltför hög grad upprepar vad som tidigare sagts.
            </seg>
            <seg n="a084f1a7">
              Låt mig därför fokusera på statsförvaltningens viktiga roll för
              att främja eller åtminstone inte vara i vägen för utveckling,
              näringsliv och företagande.
            </seg>
            <seg n="d64bb648">
              Myndigheterna som ska fullgöra en eller flera uppgifter är ytterst
              ett uttryck för det offentligas maktbefogenheter i förhållande
              till den enskilde. Myndigheters beslut kan gälla rättigheter,
              skyldigheter och förmåner, och utifrån ett rättighetsperspektiv
              är det viktigt att den enskilde medborgaren har tillgång till
              all den information man behöver i sina relationer med staten.
              Medborgaren ska också känna sig bemött av en effektiv myndighetsutövning
              och känna att det sker på ett rättvist sätt.
            </seg>
            <seg n="334b60db">
              Företagaren har skyldigheter men också en rättighet att inte
              överbelastas med orimliga krav från staten och dess myndigheter,
              att till exempel hamna i situationer där blanketter skickas fram
              och tillbaka eller där samma sorters uppgifter ska skickas till
              flera olika myndigheter.
            </seg>
            <seg n="70ea39a7">
              Ökad företagsamhet står högt på Centerpartiets prioriteringslista.
              Vi tycker att företagande ska vara ett lika naturligt val och
              en lika naturlig sysselsättning som förvärvsarbete. Vi vill se
              ett företagsamt Sverige med många småföretagare som har möjlighet
              att växa, god tillgång på riskkapital och låga administrativa
              kostnader. För att nå dit är en central ingrediens mindre byråkrati
              och mer serviceinriktade myndigheter.
            </seg>
            <seg n="2ce5a648">
              Det behövs enkla, ändamålsenliga och lättförståeliga regler,
              så att företagare kan ägna mer tid och resurser åt sin egentliga
              verksamhet. Regelförenkling är en av regeringens insatser för
              att främja fler jobb i fler och växande företag. Därför har regeringen
              som mål att regelbördan ska minska med minst 25 procent.
            </seg>
            <seg n="432e2d7d">
              Vi kan notera att målet inte är nått. Alla departement och myndigheter
              levererar inte helt och hållet. Men vi kan konstatera att alliansregeringen
              är den första regering i modern tid som faktiskt har minskat regelbördan
              för företagen på totalen.
            </seg>
            <seg n="9215245d">
              Herr talman! För en vecka sedan presenterade Riksrevisionen sin
              rapport om regelförenkling för företag. Jag tänkte uppehålla mig
              lite kort kring den rapporten och vad man pekar på. Resultaten
              visar tyvärr att regelbördan för företag fortfarande är tung.
              Självklart har statsförvaltningen en stor roll i detta. Inställningen
              för Centerpartiets del är klar: Vi måste gå fortare fram med att
              minska regelkrånglet.
            </seg>
            <seg n="2217f347">
              Många reformer har goda syften, men oavsett om det handlar om
              personalliggare i frisör- och restaurangbranschen eller dokumentationsskyldighet
              vid internprissättning måste fokus vara samtidigt som man genomför
              dessa reformer att den totala regelbördan ska minska.
            </seg>
            <seg n="4f2657ba">
              Det som är bra för företagare är bra också för Sverige. Centerpartiets
              intresse ligger i ett vitalt och konkurrenskraftigt näringsliv.
              När man möter företagare och företagarorganisationer är just regelbördan
              ett av de riktigt stora hinder och irritationsmoment som de berättar
              om.
            </seg>
            <seg n="88966dc6">
              Här skulle man också kunna framhålla vikten av att man, när man
              från våra myndigheter och offentligheten inför nya regler och
              rutiner, i förväg beräknar kostnaderna för detta. Vi förutsätter
              från vårt håll att företagare och medborgare håller sig till de
              skyldigheter som de har. Då är det också vårt ansvar att ordna
              in oss efter de rättigheter företagaren och den enskilde individen
              bör ha.
            </seg>
            <seg n="1bc544bc">
              Allt handlar dock inte om regler. Något som har nämnts och som
              jag tänkte uppehålla mig vid lite är den offentliga sektorns innovationsförmåga.
              Det är en mycket viktig del för att förbättra den statliga förvaltningens
              effektivitet och verkan.
            </seg>
            <seg n="e405129d">
              Det nationella rådet för innovation och kvalitet i offentlig
              verksamhet, som utsågs genom ett regeringsbeslut i maj 2011, är
              enligt min utgångspunkt en viktig aktör. Olika aktörer inom den
              statliga förvaltningen, inom offentligheten, måste få ökad kunskap
              om vad som främjar innovation och hur kvalitet kan öka genom ett
              utvecklingsarbete kring kundprocesser och liknande.
            </seg>
            <seg n="76211790">
              Jag skulle också vilja nämna innovationsupphandling. Om någon
              eller några procent av alla de hundratals miljarder som den offentliga
              sektorn med myndigheter upphandlar för varje år skulle gå till
              att köpa produkter som ännu inte finns eller tjänster som ännu
              inte har utvecklats, då skulle svenskt innovationsklimat som helhet
              och nästan helt säkert effektivitet och nytänkande i den svenska
              offentliga sektorn, i myndighetsfloran stärkas.
            </seg>
            <seg n="6fe83cfd">
              Jag skulle, herr talman, vilja avsluta med att snegla lite på
              hur regelbördan ser ut i andra länder. Det är givetvis svårt att
              göra sådana jämförelser, men det finns några verktyg som man kan
              använda. Ett av dessa är Världsbankens index för Cost of Doing
              Business.
            </seg>
            <seg n="3b69cbdc">
              Här har Sverige klättrat till plats 14 från plats 18 plats i
              2011 års rankning. Men det beror inte främst på att vi har lyckats
              minska företagens administrativa börda, utan det handlar om andra
              saker, såsom krav på kapital för att starta aktiebolag och förbättrade
              rutiner för registrering av ägande. Alla åtgärder är viktiga,
              och vi måste göra mycket mer. Här har politiken för den statliga
              förvaltningen en mycket viktig roll.
            </seg>
          </u>
          <note type="speaker" n="010ebdb4">
            Anf. 139 KEW NORDQVIST (MP):
          </note>
          <u who="kew_nordqvist_e9a604" xml:id="i-aa7e00aee9d1402f-1" n="78cd1789">
            <seg n="d773fb74">
              Herr talman! Först vill jag tacka för att jag har fått tillfälle
              att delta i finansutskottets debatt. Jag hör ju normalt hemma
              i miljö- och jordbruksutskottet. Innan jag glömmer det vill jag
              yrka bifall till reservation 5 om GMO och statens upphandling.
            </seg>
            <seg n="ff9c2da3">
              Men först vill jag kommentera Miljöpartiets motion om rökfri
              arbetsmiljö och det särskilda yttrande som har lämnats i frågan.
            </seg>
            <seg n="b3b8955f">
              Motionären vill göra statliga myndigheter, verk och företag till
              rökfria arbetsplatser. En sådan policy skulle påverka de anställdas
              hälsa och minska sjukskrivningen och förtidspensioneringen. Den
              skulle också öka de anställdas medvetenhet om rökningens negativa
              effekter och på det sättet påverka den allmänna opinion som styr
              takten i det förebyggande arbetet.
            </seg>
            <seg n="c18a5bf7">
              Utskottet menar att det sätt på vilket arbetstagaren får rökfri
              arbetstid avgörs av den enskilda myndigheten. Man hänvisar också
              till att arbetsgivaren ansvarar för att en arbetstagare inte mot
              sin vilja utsätts för tobaksrök på sin arbetsplats.
            </seg>
            <seg n="0d1dee66">
              I vårt särskilda yttrande understryker vi vikten av att staten
              som arbetsgivare bör vara ett föredöme och att staten kan påverka
              den allmänna opinion som styr takten i det förebyggande arbetet
              mot tobakens skadeverkningar.
            </seg>
            <seg n="841f1345">
              Jag tycker naturligtvis att det är synd att utskottsmajoriteten
              inte delar vår uppfattning och tycker också att ni bör vara mer
              offensiva på detta område.
            </seg>
            <seg n="9f225ce7">
              Runt om i Europa känner människor ovilja mot att tillåta användning
              av genmodifiering i livsmedelsproduktionen. Det gäller även här
              i Sverige. Oviljan har upplevts så stark att den stora tyska kemijätten
              BASF har beslutat att lägga verksamheten i Europa med GMO, genmodifierade
              grödor, på is. Motståndet här är helt enkelt för stort.
            </seg>
            <seg n="ece64db4">
              Livsmedel som innehåller GMO måste enligt EU-reglerna märkas.
              Därför säljs dessa i princip inte på den svenska marknaden alltför
              få skulle köpa dem. Animaliska produkter kött, mjölk och ägg som
              kommer från djur som har ätit GMO-foder anses dock enligt EU-reglerna
              inte vara GMO och behöver därför inte märkas. Sådana produkter
              kan säljas på den svenska marknaden.
            </seg>
            <seg n="2edaf19c">
              Människor som av olika anledningar vill välja bort produkter
              med GMO längre bak i kedjan kan i dagsläget inte göra det. Ett
              praktiskt sätt är då att köpa certifierat ekologiska produkter.
            </seg>
            <seg n="aeaebfe5">
              När det gäller statens upphandling av livsmedel kan man kräva
              att animaliska produkter kommer från djur som inte har ätit GMO-foder.
              Enligt Miljöstyrningsrådet är detta ett legitimt krav att ställa
              vid upphandling. I och med att EU redan har ett etablerat och
              sanktionerat sätt att verifiera att krav på GMO-fritt foder uppfylls
              kommer inte kravet på GMO-fritt foder att vålla några problem.
              Det är alltså inget handelshinder.
            </seg>
            <seg n="1ccdc05d">
              Herr talman! I sitt svar på min motion anser utskottet att det
              är tillåtet, medan jag anser att staten borde gå före och visa
              att det går att upphandla animaliska livsmedel från djur som inte
              har fått GMO-foder.
            </seg>
          </u>
          <note n="48189099">
            Överläggningen var härmed avslutad.
          </note>
          <note n="5880570a">
            17 § Statens arbete med att motverka bidragsbrott
          </note>
          <note n="c8a68539">
            Föredrogs
          </note>
          <note type="speaker" n="8dbc35d2">
            Anf. 140 DAVID LÅNG (SD):
          </note>
          <u who="david_lang_e2a9da" xml:id="i-53fcec84e3dbca24-0" n="29b319a1" next="i-93ce3668be816bb6-0">
            <seg n="5fed50cb">
              Herr talman! Vad vi nu debatterar är socialförsäkringsutskottets
              betänkande 7, Statens arbete med att motverka bidragsbrott . Betänkandet
              behandlar regeringens skrivelse angående Riksrevisionens rapport
              om effektiviteten i statens arbete med att motverka bidragsbrott.
            </seg>
            <seg n="b4b8dc40">
              Att bekämpa bidragsbrott är mycket viktigt av flera olika skäl.
              Jag kommer in på några av dem så småningom. I Riksrevisionens
              granskning är det åtta statliga aktörer som har berörts, däribland
              regeringen, Försäkringskassan, Pensionsmyndigheten och Migrationsverket.
              Vissa problem har hittats inom Migrationsverket, vilket jag också
              kommer att nämna.
            </seg>
            <seg n="8ec087ae">
              Vi vet att Sverige har rykte om sig i världen att vara ett land
              som det är förhållandevis lätt för asylsökande att komma in i.
              Sverige har förhållandevis generösa bidragssystem. Och Sverige
              bestraffar brott förhållandevis milt.
            </seg>
            <seg n="53e975db">
              Vi vet också att en icke försumbar andel av dem som flyttar över
              statsgränserna gör det som ekonomiska migranter. Vissa i den kategorin
              vill ha jobb, men ryktet har nog sedan länge gått att det finns
              andra länder att flytta till om man är ute efter jobb i första
              hand. Ryktet säger också att Sverige är ett bra land att komma
              till om man vill ha bidrag. En del som kommer hit gör det just
              i förhoppningen om att få del av de generösa förmånerna. Med anledning
              av detta finns det anledning att tro att vissa väljer att invandra
              i hopp om att komma åt så mycket bidrag som möjligt, antingen
              det är på laglig väg eller olagligt.
            </seg>
            <seg n="2f67954d">
              Vi vet förvisso också att det även inom den infödda svenska befolkningen
              finns enstaka individer som nyttjar systemet mer än vad de har
              rätt till, vilket sammantaget kan leda till en successivt urholkad
              moral och på sikt även till att även förtroendet för systemet
              urholkas.
            </seg>
            <seg n="df29f582">
              Det är smått astronomiska summor vi talar om. Enligt Riksrevisionen
              uppgår utbetalningarna av olika ekonomiska förmåner till 500 miljarder
              kronor per år. Det betyder att varje procentenhet av systemet
              som missbrukas kostar minst fem miljarder kronor per år. Och erfarenheten
              lär oss att brottsligheten har en förmåga att söka sig dit där
              det finns pengar.
            </seg>
            <seg n="d592f7be">
              Regeringen menar också mycket riktigt att mycket talar för att
              brottsligheten mot välfärdssystemen kan vara omfattande och att
              det leder till felaktiga utbetalningar av mycket stora summor,
              vilket för övrigt var anledningen till att bidragsbrottslagen
              infördes år 2007.
            </seg>
            <seg n="2e776a1f">
              Det syfte som anges i Riksrevisionens rapport är just att utreda
              om statens arbete med att motverka bidragsbrott är effektivt och
              om det har blivit mer effektivt sedan bidragsbrottslagen infördes.
            </seg>
            <seg n="af8ba777">
              Dessvärre är Riksrevisionens slutsats att man inte finner någon
              tydlig effektivisering. Det handlar om att ärendena tar längre
              tid att utreda, om att ett ökat antal brottsutredningar läggs
              ned och så vidare.
            </seg>
            <seg n="b87af9b5">
              Herr talman! Det kan dock konstateras att regeringen har tagit
              till sig en del av Riksrevisionens slutsatser, och det är positivt.
              Regeringen har i sin skrivelse uppgivit att man faktiskt har infört
              att asylsökande ska vara skyldiga att anmäla ändrade förhållanden,
              vilket är mycket bra. Jag kan dock inte låta bli att bli lite
              frustrerad över att den regeln inte fanns från början. Asylsökande
              har alltså hela tiden kunnat begå handlingar som av vilken annan
              myndighet som helst hade klassats som bidragsbrott, men på Migrationsverket
              var det inte ett brott. Hur kan det ha passerat obemärkt förbi
              under en längre tid?
            </seg>
            <seg n="9eaeda27">
              Asylsökande som har fått avslag på sin ansökan och åkt tillbaka
              till sina hemländer har kunnat berätta för sina landsmän om vilket
              slappt system vi har i Sverige, vilket mycket väl kan ha lockat
              hit betydligt fler lycksökare än vad vi annars hade behövt få
              på halsen. Det var detta jag inledde med: Sverige har rykte om
              sig att ha generösa bidragssystem och milda straff för dem som
              bryter mot lagen. I det här fallet har vi fått rykte om oss att
              ett uppenbart bedrägligt beteende inte ens är olagligt. Men som
              sagt, att det nu uppdagades och åtgärdades är positivt.
            </seg>
          </u>
          <note n="1ebe3fe6">
            Herr talman! Utskottsmajoriteten har i betänkandet föreslagit
            att lägga regeringens skrivelse till handlingarna. Sverigedemokraterna
            har i stället reserverat sig till förmån för tre motioner en följdmotion
            med anledning av Riksrevisionens rapport och två motioner från
            den allmänna motionstiden.
          </note>
          <u who="david_lang_e2a9da" xml:id="i-93ce3668be816bb6-0" n="29b319a1" prev="i-53fcec84e3dbca24-0">
            <seg n="ca307cc8">
              På det stora hela skulle jag vilja betrakta Sverigedemokraternas
              reservation som relativt harmlös ur regeringens synvinkel.
            </seg>
            <seg n="75c91eec">
              I de fall där regeringen anser att Riksrevisionens rapport är
              för snävt avgränsad för att belysa hela sanningen om regeringens
              arbete med att bekämpa bidragsbrott innebär ett tillkännagivande
              att man förväntas göra de utredningar som krävs för att täcka
              de områden som Riksrevisionen eventuellt har missat. I de fall
              där regeringen har för avsikt att följa Riksrevisionens rekommendationer
              innebär ett tillkännagivande från riksdagen inget ökat krav på
              regeringen.
            </seg>
            <seg n="be9ce8f1">
              En av Sverigedemokraternas motioner, Sf332, handlar just om att
              återkravsbestämmelser för felaktiga utbetalningar även ska innefatta
              Migrationsverket. Av utskottsmajoritetens text i betänkandet framgår
              att Återkravsutredningen i sitt betänkande Återkrav inom välfärdssystemen
              har föreslagit just detta och att det just nu bereds inom Regeringskansliet.
              I detta fall skulle ett tillkännagivande innebära att Regeringskansliet
              kan sluta bereda och börja verkställa.
            </seg>
            <seg n="0c2d9ccc">
              Vi måste vidta alla åtgärder vi kan för att förbättra vårt rykte
              i omvärlden och sända ut signalen att de svenska välfärdssystemen
              är till för de svenskar som har behov och inte för utländska bedragare.
              Jag ber därför att få yrka bifall till Sverigedemokraternas reservation.
            </seg>
          </u>
          <note type="speaker" n="e54c0c6d">
            Anf. 141 JASENKO OMANOVIC (S):
          </note>
          <u who="unknown" xml:id="i-c671efe625fdbd4b-22" n="7027cdc9">
            <seg n="d57ab706">
              Herr talman! Vi debatterar i dag statens arbete med att motverka
              bidragsbrott. Jag vill dock börja med några egna reflexioner ur
              min egen vardag. Först och främst blir man mycket berörd av Sverigedemokraternas
              inlägg, där man påstår att folk söker sig hit för att få bidrag.
            </seg>
            <seg n="47a959d4">
              När jag sökte mig hit och när mina tidigare landsmän från Bosnien
              sökte sig hit flydde vi från koncentrationsläger de sista koncentrationsläger
              som fanns i Europa flydde man ifrån. Man flydde inte för att få
              bidrag utan för att rädda sina liv. Det var den första reflexionen.
            </seg>
            <seg n="d8a6453a">
              Den andra gäller något som hände häromdagen. Jag träffade några
              företagare som diskuterade med mig. De sade att de helt gratis
              hade fått konsultjänster från staten. Det var svårt för dem att
              ställa krav, för tjänsten var ju gratis trodde de eller tyckte
              de, kanske. När de sade så påmindes jag om den tid då jag jobbade
              på Arbetsförmedlingen. När en företagare frågade mig om den tjänst
              jag gav företaget var gratis svarade jag: Nej, jag jobbar inte
              som volontär.
            </seg>
            <seg n="4a0cbfcb">
              Jag tror att inte heller de företagskonsulter som staten anlitar
              jobbar som volontärer. Man möter dock ofta synen att allt som
              är gemensamt finansierat är gratis. Det blir ett problem för samhället.
            </seg>
            <seg n="b3e5401b">
              Inget är gratis. Allt som vårt samhälle erbjuder är i stort sett
              finansierat gemensamt genom skatter och avgifter. De som medvetet
              ger sig in i bidragsbrott har kanske inställningen att det är
              ingenmanspengar de tar.
            </seg>
            <seg n="c7e373de">
              Herr talman! Vårt uppdrag är att slå vakt om de gemensamma resurserna.
              Det är vårt, riksdagens, uppdrag. Vi socialdemokrater har aldrig
              varit rädda för skatter. Skatter har skapat möjligheter att investera
              i människan, att investera i samhälle och att investera i Sveriges
              framtid.
            </seg>
            <seg n="39b359cf">
              I ett historiskt perspektiv finns det väldigt få länder som har
              åstadkommit något liknande som Sverige har gjort med de möjligheter
              som skatter och avgifter har gett för att skapa en bättre framtid.
              Därför är både skattebrott och bidragsbrott ett brott mot framtida
              möjligheter. Det är ett brott mot möjligheten till utveckling
              av individen och samhället.
            </seg>
            <seg n="9b5251d1">
              Det krävs, herr talman, saklighet i debatten av oss i riksdagen
              samt regeringen. Alla beslut vi fattar måste bygga på bra faktaunderlag,
              så bra som det bara är möjligt att åstadkomma. Inga beslut får
              bygga på lösa grunder, lösa boliner.
            </seg>
            <seg n="e5275c5e">
              Det i sig kan minska möjligheten att investera i framtiden. Det
              i sig kan missgynna utvecklingen och välfärdsstaten Sverige.
            </seg>
            <seg n="8983fe8e">
              Vi har inte råd att skapa otydliga bilder om utnyttjande av våra
              generella system. Vi kan inte svepande prata om fusket är det
              2 miljarder eller 29 miljarder? utan måste vara mer konkreta och
              precisa.
            </seg>
            <seg n="9b8b0778">
              Vi måste med en sund och korrekt inställning i debatten bidra
              till att förstärka legitimiteten för våra generella försäkringar
              och välfärden som helhet. Våra myndigheter ska handla så att de
              försvarar legitimiteten samt har stor respekt för medborgare.
            </seg>
            <seg n="6828f5c3">
              Herr talman! När jag ändå nämner våra myndigheter kan jag inte
              låta bli att kommentera namnet på lagen: bidragsbrottslagen. Pensionsmyndigheten,
              Försäkringskassan, Arbetsförmedlingen med flera är myndigheter
              som omfattas av lagen. Kanske skulle det vara mer logiskt att
              kalla det för lagen mot försäkringsbedrägeri i stället för bidragsbrottslagen.
              Det handlar ju om pensioner. Det handlar om föräldraförsäkringen.
              Det handlar om sjukförsäkringen. Det handlar om arbetsskadeförsäkringen.
              Det handlar om arbetslöshetsförsäkringen. Det handlar om våra
              försäkringar.
            </seg>
            <seg n="a4e271f6">
              Men, herr talman, vi socialdemokrater yrkar bifall till förslaget
              i betänkandet i förhoppning om att majoriteten av partierna i
              riksdagen vill värna legitimiteten i det som vi gemensamt finansierar
              i Sverige. Kampen mot missbruk av våra försäkringar är också kampen
              för legitimiteten för försäkringar.
            </seg>
          </u>
          <note n="bd937083">
            I detta anförande instämde Tomas Eneroth, Annelie Karlsson, Kurt
            Kvarnström, Tomas Nilsson och Raimo Pärssinen (alla S).
          </note>
          <note type="speaker" n="4171dcdb">
            Anf. 142 FINN BENGTSSON (M):
          </note>
          <u who="finn_bengtsson_40fb24" xml:id="i-0363765a8edaa02c-0" n="81b7bda4" next="i-81d6ef0a778ed6e6-0">
            <seg n="75b96cdb">
              Herr talman! I Sverige värnar vi i bred parlamentarisk enighet
              våra viktiga välfärdssystem. Bland dessa är beslut och utbetalningar
              till enskilda behövande av bidrag, ersättningar, pensioner och
              lån för personliga ändamål gjorda av kommuner, arbetslöshetskassor,
              myndigheter som Försäkringskassan, Pensionsmyndigheten, Centrala
              studiestödsnämnden, Migrationsverket eller Arbetsförmedlingen
              några av de gemensamma solidariskt finansierade trygghetssystem
              vi kanske håller allra högst i vårt land.
            </seg>
            <seg n="d701065c">
              Medborgare som i stället väljer att stjäla från dessa trygghetssystem
              begår därför allvarliga och avskyvärda brott. Resurser berövas
              utan medkänsla för dem som så väl behöver trygghetssystemens skydd.
              Lika allvarligt är att om bristande lagskydd föreligger för stöld
              inom trygghetssystemen äventyrar detta deras legitimitet bland
              oss alla som solidariskt bidrar med skattemedel för att trygghetssystemen
              just ska vara tryggt finansierade och långsiktigt hållbara välfärdssystem.
            </seg>
            <seg n="773f8358">
              Herr talman! Det var därför välkommet att man började diskutera
              hur bidragsbrottslighet bättre kunde bekämpas. Den sista socialdemokratiska
              regeringen tillsatte 2005 en delegation mot felaktiga utbetalningar,
              FUT-delegationen, och även en bidragsbrottsutredning. Detta arbete
              ledde fram till att den nytillträdda alliansregeringen år 2007
              kunde instifta den bidragsbrottslag vi i dag diskuterar här i
              kammaren.
            </seg>
            <seg n="1eac5e54">
              Men det var redan 2007 mycket förvånande att den samlade rödgröna
              oppositionen, trots initiativet från den tidigare S-regeringen,
              valde att gemensamt reservera sig mot den bidragsbrottslag vi
              har i dag. Desto mer glädjande är det då att i samband med dagens
              betänkande varken se reservationer eller särskilda yttranden från
              S, V eller MP mot bidragsbrottslagens tillämpning i stort. Sverigedemokraterna
              är undantagna.
            </seg>
          </u>
          <note n="d9e69b80">
            Jag vill därför passa på att yrka bifall till förslaget i utskottets
            betänkande och avslag på Sverigedemokraternas motioner och reservation.
          </note>
          <u who="finn_bengtsson_40fb24" xml:id="i-81d6ef0a778ed6e6-0" n="81b7bda4" prev="i-0363765a8edaa02c-0">
            <seg n="fcd2930c">
              Herr talman! Utskottet konstaterar i sitt ställningstagande att
              det sedan länge finns en samlad straffrättslig reglering till
              skydd för statens inkomster i skattebrottslagen från 1971 medan
              en motsvarighet på statens utgiftssida saknats fram till bidragsbrottslagens
              införande.
            </seg>
            <seg n="22e42f6e">
              Utskottet anser alltså att det straffrättsliga skyddet för välfärdssystemen
              i huvudsak bör vara lika starkt som skyddet på inkomstssidan.
              Ett viktigt formellt argument för riksdagen att införa bidragsbrottslagen
              var att stärka ställningen för det straffrättsliga skyddet för
              statens utgifter. I förlängningen av detta resonemang ligger att
              riksdagen på ett annat plan då också betonar värdet av arbetslinjen
              för att värna statens inkomster framför en passiv bidragsförsörjning
              för den som kan och vill arbeta och där utgifterna i så fall riskerar
              att skena på bekostnad av inkomsterna. Detta är inte bara nationalekonomiskt
              fördärvligt utan riskerar tilltron till och långsiktig hållbarhet
              i dessa våra väsentligaste trygghetssystem.
            </seg>
            <seg n="8c053d04">
              Herr talman! Det aktuella betänkandet kommer sig av en granskningsrapport
              som Riksrevisionen gjort om bidragsbrottslagen ur en snäv kostnadseffektivitetssynpunkt
              och regeringens skrivelse till riksdagen med anledning av den
              här rapporten.
            </seg>
            <seg n="3d23638b">
              Det framgår av regeringens skrivelse att man i vissa stycken
              delar Riksrevisionens iakttagelser och har åtgärdat en del redan,
              men att man i andra är kritisk mot Riksrevisionens alltför snäva
              utgångspunkt, åtminstone när det gäller att dra alltför långtgående
              slutsatser från en effektivitetsrevision om hur bidragsbrott de
              facto nu motverkas genom en lång rad av parallella åtgärder mot
              felaktiga utbetalningar som regeringen gjort och gör.
            </seg>
            <seg n="bdec3d46">
              Utskottet konstaterar att till dessa många övriga åtgärder av
              alliansregeringen, som därmed samverkar med införandet av bidragsbrottslagen,
              hör att det gavs uppdrag 2009 till elva myndigheter under ledning
              av Ekonomistyrningsverket att under tre år utveckla metoder och
              redovisa resultat av arbetet mot felaktiga utbetalningar från
              våra välfärdssystem.
            </seg>
            <seg n="006a0908">
              Inom Regeringskansliet bereds samtidigt nu exempelvis resultatet
              från Utredningen om bidragsspärr, Utredningen om administrativt
              sanktionssystem inom trygghetssystemen, Månadsuppgiftsutredningen,
              Återkravsutredningen och Utredningen om åtgärder mot fusk, oegentligheter
              och överutnyttjande av den statliga assistansersättningen. Därtill
              ska läggas en rapport från förra året, Bidragsbrott och skattebrott
              Välfärdens dubbla kriminalitet , ett samarbete mellan Inspektionen
              för socialförsäkringen och Brottsförebyggande rådet.
            </seg>
            <seg n="f06e108f">
              I samband med detta fortlöpande arbete från regeringens sida
              har mycket av problematiken fokuserat på Försäkringskassans transfereringssystem.
              På Socialdepartementets inrådan har Försäkringskassan inlett ett
              arbete under parollerna det ska vara lätt att göra rätt och färre
              men värre.
            </seg>
            <seg n="35b1db39">
              Med detta menas ett fortsatt arbete med förenklingar i den praktiska
              hanteringen av ärenden till gagn för både medborgare och myndighet
              men också ett intensifierat samarbete mellan myndigheter som försäkringskassa,
              polis, åklagarmyndighet, tull och skattemyndighet i syfte att
              med stöd av bidragsbrottslagen lagföra de riktigt stora skurkarna.
            </seg>
            <seg n="256d1667">
              Herr talman! Den senare typen av myndighetssamverkan i det större
              arbetet mot felaktiga utbetalningar skapar genom bidragsbrottslagens
              ökade tillämpning mot beivrande av grövre bidragsbrott en otroligt
              viktig normerande verkan även för bidragsbrott av mer begränsad
              art.
            </seg>
            <seg n="9d77508c">
              Att en sådan effekt verkligen skett sedan bidragsbrottslagens
              införande kan avläsas i bland annat förändrade attityder hos befolkningen
              där löpande undersökningar visar en indikation på ett systemskifte
              i bidragsmoralen i Sverige. En tydlig trend är att vad som tidigare
              accepterades som harmlösa vardagsbrott, till exempel att uppge
              felaktiga uppgifter till Försäkringskassan, nu är något som anses
              helt uteslutet av en förkrossande stor del av befolkningen.
            </seg>
            <seg n="8c44cd88">
              Avslutningsvis, varför är denna perspektivförskjutning så viktig?
              Det har gått från släpphänthet och viss acceptans av att felaktigt
              utnyttja våra trygghetssystem till att nu med allmänhetens förväntningar,
              via regering och berörda myndigheters intensiva arbete mot felaktiga
              utbetalningar, inte längre vara accepterat. I det bortersta mörkret
              handlar det om grov organiserad brottslighet som till varje pris
              måste beivras.
            </seg>
            <seg n="226e94d2">
              Våra trygghetssystem, som berör bidragsbrottslagens juridiska
              territorium, ska vara generösa mot dem som behöver och har rätt
              till dessa. Mycket riktigt framkom vid utskottets offentliga utfrågning
              den 23 februari att det rör sig om hisnande 500 miljarder som
              utbetalas per år.
            </seg>
            <seg n="d2459b12">
              Att även rätta till mindre problem i en sådan enorm transferering
              av skattemedel har naturligtvis mycket stor betydelse för samhällsekonomin.
              Det hör till sakens natur att den exakta summan felaktiga utbetalningar
              som görs rymmer ett mörkertal som ger en mycket otillfredsställande
              spridning av uppgifterna om beloppens storlek. Men vid den offentliga
              utfrågningen kunde problemet ändå gafflas in till att röra sig
              i spannet 429 miljarder kronor per år, med ett räntevärde på ungefär
              16 miljarder kronor.
            </seg>
            <seg n="a1e47f67">
              Herr talman! Ställer man detta i relation till årets totala statliga
              budgetutrymme för reformer på runt 20 miljarder kronor, som åtminstone
              Alliansen och Socialdemokraterna är överens om, vore det helt
              orimligt att bortse från den positiva betydelsen av det omfattande
              arbete som regeringen nu genomför för att bättre än tidigare kontrollera
              felaktigheter och kriminalitet när utbetalningar från våra trygghetssystem
              görs.
            </seg>
            <seg n="feacca4e">
              För det senare är tillkomsten av bidragsbrottslagen 2007 en viktig
              pusselbit, och jag är glad att vi nu har en större enighet kring
              detta än tidigare i denna kammare. Men det måste till sist åter
              betonas att hanteringen av bidragsbrott endast utgör en del av
              det betydligt mycket större arbetet för att stoppa allt fler felaktiga
              utbetalningar i våra välfärdssystem som nu genomförs här i vårt
              land.
            </seg>
          </u>
          <note n="f5c7589d">
            Detta samverkansuppdrag redovisades i februari i år till regeringen
            och utvärderas nu av Statskontoret för återrapport till regeringen
            i april månad.
          </note>
          <note type="speaker" n="1bc10038">
            Anf. 143 ULF NILSSON (FP):
          </note>
          <u who="ulf_nilsson_9b642f" xml:id="i-f564fad3aebe48a2-0" n="4d292935">
            <seg n="44de0c39">
              Herr talman! Socialförsäkringarna är en väldigt viktig hörnsten
              i samhällsbygget. De är en garanti för trygghet om någonting inträffar.
              Hur livet utvecklas avgörs ju faktiskt inte bara av mig själv,
              min duglighet och min ansträngning, utan även av tur och otur.
              Det finns ett mått av lotteri i livet, det måste vi veta, där
              den som drar fel lott kan drabbas hårt av ohälsa eller någonting
              annat. Vi föds med olika förutsättningar och med olika risker
              för sjukdom, invaliditet, arbetsskada eller arbetslöshet. Därför
              behöver ett välfärdsland bra socialförsäkringar.
            </seg>
            <seg n="a524ddcb">
              I Folkpartiet liberalernas socialliberala idétradition har socialförsäkringarna
              alltid spelat en stor roll. Om försäkringarna är rätt utformade
              kan de dessutom bidra till tillväxt och ekonomisk utveckling.
              I samhällen där det finns bra socialförsäkringar känner man stor
              samhörighet, medan mer uppsplittrande, dyra och inlåsande system
              växer fram i samhällen där socialförsäkringar saknas.
            </seg>
            <seg n="f48944f9">
              Det är också viktigt att människor känner ett stort förtroende
              för socialförsäkringarna. Förtroendet bygger på att vi kan lita
              på att rätt belopp betalas ut i rätt tid och till rätt person.
              Om uppfattningen sprider sig att många skor sig på systemet hotas
              hela grundvalen för den sociala tryggheten. Människor blir då
              mindre solidariska och vill inte längre betala skatt till socialförsäkringarna.
              Alternativt börjar de fuska. Kort sagt är det förödande om många
              i befolkningen tror att socialförsäkringar mest går till en massa
              skojare och bedragare.
            </seg>
            <seg n="0b82fe97">
              På tal om det tyckte jag att Sverigedemokraternas representant
              här gjorde en väldigt olustig inledning på debatten. Inför diskussionen
              om utbetalningar av drygt 700 miljarder till hundratusentals människor
              i välfärdssystemen lyfte han fram den marginellt mycket lilla
              grupp som är asylsökande och som kommer hit. Det handlar om ca
              10 000 människor, och de flesta är totalt utan någon form av medel.
              Detta för debatten in på ett sidospår, och jag ska inte uppehålla
              mig längre vid detta, men det är ett tråkigt exempel på hur man
              till och med i en sådan här debatt när vi är ganska eniga på något
              sätt vill försöka få den som lyssnar slarvigt på debatten att
              tro att det är just invandringen som leder till att det blir felaktiga
              utbetalningar. Det finns ingenting som talar för det, och den
              grupp som David Lång nämner är som sagt dessutom marginellt liten
              till antalet.
            </seg>
            <seg n="44ffd14f">
              Herr talman! Det är lätt att hålla med om att sjuka ska ha en
              trygg ersättning, och den som inte är sjuk ska inte ha någon ersättning
              för till exempel sjukdom. Samma inställning gäller dem som är
              beroende av bostadsbidrag, assistans och så vidare. Därför fick
              Sverige en ny bidragsbrottslag 2007. Tidigare hade vi bara en
              särskild lag mot skattebrott som handlade om statens inkomster,
              men vi hade ingen lag som handlade om att man lurade till sig
              av statens utgifter.
            </seg>
            <seg n="0cc5fe8c">
              Den här lagen säger tydligt att mindre belopp och mindre allvarliga
              förseelser inte ska behandlas som brott. Bakgrunden till lagen
              var att det kom olika rapporter som visade att stora summor utbetalades
              felaktigt. Det har nämnts olika siffror. Ekonomistyrningsverket
              talade om 16 miljarder och andra talade om mer, upp till 3040
              miljarder. Ytterligare andra talade om ännu större belopp.
            </seg>
            <seg n="69e303dd">
              I samband med att den här nya lagen kom gav också regeringen
              ett samverkansuppdrag till myndigheterna, bland annat Ekonomistyrningsverket,
              Skatteverket och Försäkringskassan, och man införde en regel om
              skyldighet att rapportera om man upptäcker att någon myndighet
              gör felaktiga utbetalningar. Dessutom tilldelade regeringen extra
              resurser till myndigheterna för att arbeta mot och upptäcka felaktiga
              utbetalningar.
            </seg>
            <seg n="056acfc9">
              Nu har Riksrevisionen granskat det här arbetet och gjort en del
              iakttagelser och rekommendationer. Man påpekar bland annat att
              det är en skillnad mellan hur många brott som upptäcks och vad
              tidigare utredning om felaktiga utbetalningar har menat. Man varnar
              från revisionens sida för att regeringens styrning inte får baseras
              på en felaktig föreställning om en större omfattning av bidragsbrotten.
            </seg>
            <seg n="f0cd6327">
              Naturligtvis är det intressant att ta del av Riksrevisionens
              iakttagelser, och det är viktigt att följa hur effekten av regeringens
              arbete blir. Men samtidigt måste vi komma ihåg att detta bara
              är en del av ett större arbete som inte bara handlar om brottslighet
              utan som handlar om att komma åt felaktiga utbetalningar över
              huvud taget.
            </seg>
            <seg n="8a98c45a">
              Dessutom är den normerande verkan på lång sikt svår att mäta
              men samtidigt viktig. Man ska inte underskatta betydelsen av att
              allt fler uppfattar bidragsbrott som just ett brott på samma sätt
              som det är viktigt att vi uppfattar skattebrott som ett brott
              och inte någonting som man sitter och skojar om på en middag till
              exempel.
            </seg>
            <seg n="99dcfe5c">
              Sedan menar jag att bara det att det faktiskt förekommer bidragsbrott
              gör att man måste ha en hög ambitionsnivå för att stoppa dem.
              Det handlar inte bara om en rent matematisk kalkyl om vad staten
              får in på att stoppa felaktiga utbetalningar, utan det handlar
              framför allt om att vi människor ska känna förtroende för socialförsäkringarna.
            </seg>
            <seg n="6a698487">
              Kort sagt pågår det ett seriöst arbete i regeringen och hos myndigheterna
              med att utveckla metoder för att statens utbetalningar ska ske
              på ett rättssäkert och säkert sätt. Många av Riksrevisionens rekommendationer
              är redan på väg att bli förverkligade.
            </seg>
            <seg n="90bd379a">
              Herr talman! Folkpartiet liberalerna tycker att det är bra att
              regeringen och myndigheterna bekämpar felaktiga utbetalningar,
              och det är bra att man får in mer och mer information och lärdomar.
              Där är bland annat Riksrevisionens rapport ett viktigt bidrag.
              Det är också bra att utskottets majoritet säger nej till Sverigedemokraternas
              förslag att utöka brottsbeskrivningen, så att människor som gör
              oavsiktliga misstag inte ska riskera att straffas. Lagtexten som
              finns i dag lägger sig på en rimlig nivå när den säger att om
              gärningen med hänsyn till beloppet och övriga omständigheter är
              mindre allvarlig döms inte till ansvar. Däremot har ett allmänt
              återbetalningskrav införts, så att man kan kräva att alla som
              fått för mycket betalar tillbaka det.
            </seg>
            <seg n="705263bb">
              Arbetet med bidragsfusk handlar verkligen inte om att ifrågasätta
              sjuka, ekonomiskt svaga eller funktionshindrade. Det är precis
              tvärtom. Utgångspunkten är solidaritet med dem som behöver trygghetssystemen
              bäst. Det är för deras skull vi måste rätta till fel och brister
              där de finns.
            </seg>
          </u>
          <note n="0995dea7">
            Därmed yrkar jag bifall till utskottets förslag i betänkandet.
          </note>
          <note type="speaker" n="d1b71926">
            Anf. 144 SOLVEIG ZANDER (C):
          </note>
          <u who="solveig_zander_210e69" xml:id="i-281e3ba4202e3e72-0" n="3703fe88">
            <seg n="8f2303ec">
              Herr talman! Den här debatten handlar om att motverka bidragsbrott.
              Det är viktigt för oss alla att jobba för att minska brotten i
              vårt samhälle. Det kan gälla något så enkelt som att man parkerat
              bilen fel. Då får man sona sitt brott, betala sina böter och se
              glad ut. Samma sak är det om man begår ett brott inom Försäkringskassan
              eller inom social- och sjukförsäkringssystemet, om man får sjukersättning
              eller sjukpenning fastän man inte är berättigad till det. Då ska
              man naturligtvis sona det brottet. Det viktiga är att vi har en
              trovärdighet i våra system. Hela vårt svenska rättsväsen bygger
              på det. Vår svenska myndighetsutövning bygger på att vi tar ett
              personligt ansvar och är ärliga mot myndigheterna. Vi är skyldiga
              att känna till att vi måste berätta om vi får ändrade ekonomiska
              förhållanden.
            </seg>
            <seg n="79a273b1">
              I min och Centerns värld brukar Maud Olofsson säga att vi inte
              är några fågelungar som ska matas, utan vi är ivriga bävrar. Att
              vara en ivrig bäver, herr talman, är att klara av att ta ett personligt
              ansvar och visa att vi känner till och kan våra rättssystem. I
              sin rapport pekar Riksrevisionen på anmälningsskyldigheten. Det
              har regeringen tagit till sig och rättat till bristerna, och det
              är bra. Tilliten till varandra och till att alla försöker göra
              rätt för sig är viktig.
            </seg>
            <seg n="0238eb97">
              Riksrevisionen pekar också på att man på alla sätt måste stävja
              brotten inom rimliga förhållanden. De säger att vi inte får ut
              tillräckligt mycket från det jobb som våra myndigheter lägger
              ned på att stävja bidragsbrotten. Ekonomistyrningsverket säger
              att mellan 4 och 29 miljarder betalas ut felaktigt. I min värld
              är 4 miljarder inte någon liten summa. Det är ingenting som vi
              ska förringa. Tvärtom ska vi se till att alla de miljarder som
              betalas ut felaktigt går till det som vi behöver mer av i vårt
              samhälle. Vi debatterar i denna kammare barn som lever under knappa
              förhållanden. 4 miljarder till dem skulle göra stor skillnad.
              Att säga att vi inte får tillbaka något av det vi jobbar med vid
              våra myndigheter är fel. Det gäller som sagt att stämma i bäcken.
              Jag tror att det var Finn Bengtsson från Moderaterna som sade
              att normering var viktigt, alltså att se till att även när det
              gäller små summor ska man veta att om de betalats ut felaktigt
              åker man dit.
            </seg>
            <seg n="488036f0">
              Vi talar i Centerpartiet om ett hållbart samhälle. Det gäller
              inte hållbart enbart i fråga om miljö utan också i fråga om våra
              trygghetssystem och tron på dem.
            </seg>
            <seg n="ca7b1159">
              När jag lyssnar på Sverigedemokraterna blir jag oerhört upprörd.
              Kommer ni ihåg när vi talade om social turism? Göran Persson ville
              att vi skulle ha övergångsregler när vi fick nya medlemmar i EU
              så att de inte skulle komma till Sverige och leva på våra socialförsäkringar.
              Det var 2004. Vad har det blivit av det? Har vi haft en massinvasion
              av människor som kommit hit för att leva på våra socialförsäkringar?
              Nej, det har vi inte, och ändå har Sverigedemokraterna mage att
              stå i talarstolen och säga att folk kommer till Sverige för att
              leva på våra trygghetssystem. Det är fel. Jag vänder mig bestämt
              emot det, på samma sätt som Maud Olofsson när hon 2004 tog kampen
              om att vi inte skulle ha några övergångsregler. Det gör jag med
              emfas.
            </seg>
            <seg n="81ee5444">
              För att fortsätta på temat säga emot Sverigedemokraterna vill
              jag nämna att vi för kanske en månad sedan kunde läsa i tidningarna
              att tullen, polisen och Försäkringskassan var nere i Öresund och
              tittade på personer som kom från Danmark. Det visade sig att 33
              personer med sjukersättning och ersättning från Försäkringskassan
              var där och lastade tunga flaskor i och ur bilar. Och det var
              inte fråga om några utländska medborgare utan i de flesta fall
              svenska medborgare. Det visar att våra invandrare inte ska belastas
              på något sätt.
            </seg>
            <seg n="9d0da100">
              Jag måste också ta upp vad Inspektionen för socialförsäkringen
              har för uppdrag. Sverigedemokraternas reservation handlar nämligen
              om att de skulle få ett annat uppdrag. Inspektionen för socialförsäkringen
              har ett uppdrag att se till att de lagar och regler som vi beslutar
              om i riksdagen får det utfall som vi förväntar oss hos Försäkringskassan.
              Det handlar inte om att de ska titta på ifall det begåtts någon
              form av bidragsbrott. I stället ska de titta på om systemen fungerar
              så att man kan upptäcka bidragsbrott och om man till exempel kan
              förbättra någonting och därmed medverka till att Försäkringskassan
              som myndighet gör rätt. Det är viktigt att komma ihåg detta.
            </seg>
            <seg n="bd5980e4">
              Vi hade, som vi hört tidigare, en utfrågning som socialförsäkringsutskottet
              anordnade i februari. Flera olika myndigheter och instanser deltog.
              De framförde sina åsikter om hur de arbetade med bidragsbrotten
              och motverkade fusket, som de kallade det. Vi ställde frågor till
              dem, och den fråga jag ställde var vad man från två myndigheter,
              Arbetsförmedlingen och Försäkringskassan, behövde för att motverka
              bidragsbrott. Båda svarade mer resurser. De ville alltså ha mer
              pengar. Det var inte fråga om att vilja ha någonting annat, utan
              det enda de ville ha var mer pengar. Även där har alltså Sverigedemokraterna
              fel i sin reservation.
            </seg>
          </u>
          <note n="f50aad6f">
            Med detta, herr talman, yrkar jag bifall till utskottets förslag
            i betänkandet och avslag på samtliga motioner.
          </note>
          <note type="speaker" n="cf559682">
            Anf. 145 LARS GUSTAFSSON (KD):
          </note>
          <u who="lars_gustafsson_b4f09a" xml:id="i-7b458d5a45ce6f8d-2" n="ece9ef8a">
            <seg n="47c54f25">
              Herr talman! Jag kan påminna kammaren om att det var 2002 som
              den förra partiledaren för Kristdemokraterna påtalade att det
              fanns ett överutnyttjande i Sverige. Det blev en stor debatt.
              Jag tror att det var i Expressen. Nu har vi kommit hit. Det är
              ungefär tio år sedan.
            </seg>
            <seg n="4d3fa12a">
              Syftet var inte att utpeka några individer utan att påtala att
              det är viktigt att vi inte blåögt blundar för att det finns personer
              som inte vill följa reglerna utan utnyttja systemet och att detta
              inte är acceptabelt.
            </seg>
            <seg n="60541b0a">
              Det handlar inte heller om omfattningen av oegentligheterna utan
              om att lagar och regler ska följas. Detta har med trovärdighet
              att göra. Det handlar om att upprätthålla trovärdigheten för vårt
              välfärdssystem. Det är på så vis vi kan ha ett välfärdssystem
              som är generöst.
            </seg>
            <seg n="9f8f8507">
              En annan viktig del och enkel grundprincip är att utforma lagar
              och regler så att det ska vara enkelt att göra rätt och svårt
              att göra fel. På så sätt undviks flera misstag och feltolkningar.
              Medvetet missbruk blir också betydligt enklare att upptäcka när
              det väl förekommer.
            </seg>
            <seg n="7143c1da">
              En annan sida som man också kunnat notera i varje fall från förra
              mandatperioden är att Försäkringskassans 600 olika blanketter
              inte alltid är så enkla även om man vill vara ärlig. Ibland har
              utformningen varit så komplex att det i praktiken har fordrats
              en blankettifyllnadsutbildning för att allt skulle bli rätt. Sådant
              kan man faktiskt undvika. Jag menar att legitimiteten måste vara
              trovärdig åt alla håll.
            </seg>
            <seg n="b4127660">
              Jag övergår till en annan myndighet som jag har varit i kontakt
              med. Det är Skatteverket, som vi kanske alla har varit i kontakt
              med. Det har genomfört klara förbättringar för att minska risken
              att det ska kunna bli fel. Det har i sin verksamhetsplan att man
              ska göra det enkelt. Det ska vara enkelt att göra rätt.
            </seg>
            <seg n="8144b71d">
              Jag tror det är nödvändigt att alla myndigheter ser sig som serviceorgan
              för medborgarna för att det ska bli rätt. Det är då också mycket
              enklare att både motverka och upptäcka fusket.
            </seg>
            <seg n="6ba28ee7">
              Vi kan också se att det har fått ett mycket gott resultat. Det
              är rätt märkligt att den som ska ta in pengarna från gemene man
              har det bästa betyget bland myndigheterna hos medborgarna. Det
              tycker jag är rätt häpnadsväckande.
            </seg>
            <seg n="5f38887f">
              Sedan kommer vi till en annan del. Det är tilltro till lagar
              och regler. Det är ett fundament i hela välfärdssystemet som Sverige
              har byggt under lång tid. Vi har haft ett normerande samhälle
              där det förts från generation till generation att man ska göra
              rätt för sig efter bästa förmåga. Samtidigt ska vi ha ett skyddsnät
              när man inte klarar av det och brister framkommer av olika skäl.
            </seg>
            <seg n="9508fc01">
              Dessutom måste de gemensamma resurserna användas på ett omsorgsfullt
              och optimalt sätt. Medborgarna har avstått sin inkomst för att
              den ska användas för det gemensamma bästa.
            </seg>
            <seg n="58bf41a0">
              Nu är det likväl så att det finns personer som väljer att utnyttja
              och missbruka välfärden för sina egna syften. I Halland har polisen
              genomfört ett omfattande arbete för att upptäcka och beivra brott
              och oegentligheter.
            </seg>
            <seg n="17acda58">
              Dylika insatser är viktiga i sig och som signaler i samhället
              för dem som likväl försöker eller planerar att försöka missbruka
              det gemensamma bästa. Därför är prevention alltid att föredra.
              Det är alltid bra med förebyggande arbete för att motverka olika
              missbruk och brott och även att sådant klimat uppstår som skapar
              detta.
            </seg>
            <seg n="808a130e">
              Vi ska också vara klara över att vi stiftar lagar och regler
              i detta samhälle där vi ibland konstruerar situationer där människor
              blir beroende av de ersättningssystem som vi får.
            </seg>
            <seg n="b1cc3db7">
              Det uppmärksammades för något år sedan ett fall som var helt
              legalt i södra Sverige. Det visade sig att familjeförsörjaren
              i familjen var tvungen att tjäna över 25 000 kronor för att det
              över huvud taget skulle vara meningsfullt att kunna få någonting
              över.
            </seg>
            <seg n="4802dc80">
              Om vi skapar sådana system så skapar vi inlåsningseffekter. Det
              är ingen som vill detta. Det måste alltid löna sig att arbeta.
            </seg>
            <seg n="c143db32">
              Om vi nu tittar på Riksrevisionens rapport och summerar det har
              det varit viktigt med ett arbete mot bidragsbrott. Men det finns
              brister. Det är väldigt bra att få uppföljningar så att man kan
              förbättra det arbetet.
            </seg>
            <seg n="5ed9d5cc">
              Vi har nog fått ett annat samtalsklimat i samhället. Man inser
              att det i varje fall är legitimt att påtala mer konkret och beivra
              mer att människor måste göra rätt för sig. Därför kan vi också
              med trovärdighet göra generösa system som kan hjälpa dem som behöver
              det som bäst.
            </seg>
          </u>
          <note n="51279cf2">
            Därmed yrkar jag avslag på alla reservationer och bifall till
            utskottets förslag i betänkandet.
          </note>
          <note n="48189099">
            Överläggningen var härmed avslutad.
          </note>
          <note n="c81614f6">
            18 § Statens styrning mot en likvärdig betygssättning i grundskolan
          </note>
          <note n="c8a68539">
            Föredrogs
          </note>
          <note type="speaker" n="bd2d6987">
            Anf. 146 RICHARD JOMSHOF (SD):
          </note>
          <u who="richard_jomshof_aea762" xml:id="i-3e276b4c8aa40daf-0" n="a28c4cc3" next="i-09e646d5e0b802c9-0">
            <seg n="61bdd1a2">
              Herr talman! Detta är intressant. Jag hade förväntat mig en liten
              skoldebatt men inser att samtliga talare, sex sju stycken, utom
              jag har strukit sig från talarlistan. Jag beklagar det. Detta
              är en väldigt viktig debatt.
            </seg>
            <seg n="2d0a5252">
              Jag hade dessutom tänkt ställa en fråga till både Folkpartiets
              och Vänsterpartiets representanter, som uppenbarligen inte är
              här i dag. Nåväl, det kanske finns någon någonstans som lyssnar.
            </seg>
            <seg n="00a07e10">
              Herr talman! Jag får tala till herr talmannen i dag. Sverigedemokraterna
              antog 2004 det är nu ett antal år sedan ett handlingsprogram för
              skola och utbildning där vi slog fast att skolan skulle återförstatligas.
              Anledningarna till detta ställningstagande var och är många.
            </seg>
            <seg n="45ebe898">
              En är att svensk skola tappat i kvalitet sedan den övergick från
              statligt till kommunalt huvudmannaskap för drygt 20 år sedan.
              Vi vet att svenska elever presterar allt sämre i en rad olika
              ämnen. Andelen elever som lämnar nionde klass med ofullständiga
              betyg har också ökat sedan 90-talet.
            </seg>
            <seg n="067ce212">
              Samtidigt visar det sig att elever med särskilda behov har svårare
              att få stöd i dag. Arbetsmiljön i skolan för elever såväl som
              lärare har försämrats. Samtidigt vet vi att arbetsbelastningen
              har ökat och fortbildningsinsatserna har minskats. Andelen obehöriga
              lärare i den svenska skolan sedan kommunaliseringen har också
              ökat.
            </seg>
            <seg n="461b1887">
              Lärarnas Riksförbund har tidigare konstaterat att fler än 50
              procent av lärarna som undervisar i grundskolan och gymnasiet
              saknar tillräcklig utbildning.
            </seg>
            <seg n="660997d9">
              Dessutom får vi i Riksrevisionens rapport om statens styrning
              mot en likvärdig betygssättning i grundskolan, som jag trodde
              att vi skulle debattera här i dag, veta att betygssättningen fortfarande
              inte sker på ett likvärdigt sätt.
            </seg>
            <seg n="4a984a7f">
              Riksrevisionen pekar på en rad brister i samarbetet mellan Skolverket
              och Skolinspektionen, att det statliga stödet inte når fram, som
              man uttrycker det, att den lokala nivån har otillräckliga förutsättningar
              och att det delade ansvaret mellan stat och huvudman komplicerar
              styrningen.
            </seg>
            <seg n="5c4f4268">
              Om jag tolkar det rätt ges lärarkåren inte tillräckligt med tid
              eller andra förutsättningar för att tillgodogöra sig det stödmaterial
              man har tagit fram. Det är till och med ibland tveksamt om detta
              stödmaterial över huvud taget når fram till våra lärare.
            </seg>
            <seg n="0d0b2f80">
              Av den enkätundersökning Riksrevisionen har genomfört med ett
              stort antal lärare framkommer uppfattningen att huvudmännen inte
              tar sitt ansvar för att skapa en likvärdig skola med en jämlik
              betygssättning. Samtidigt som varje huvudman har stor frihet att
              själv bestämma över hur verksamheten och undervisningen ska organiseras
              och bedrivas för att nå målen pekar Riksrevisionen på att lärare
              tolkar mål och betygskriterier olika.
            </seg>
            <seg n="7aa3f7ee">
              Herr talman! Tanken är att svensk skola ska ge eleverna samma
              förutsättningar och samma kunskapsbas så att de klarar av att
              nå de uppsatta nationella målen oberoende av kön, socioekonomisk
              bakgrund eller var i landet man bor. Så är det inte i dag. I stället
              förekommer stora kommunala och regionala skillnader mellan skolorna.
            </seg>
            <seg n="50ef33a5">
              Vad gäller utskottets förslag till beslut är det dock inte nattsvart.
              Förslaget att man skyndsamt ska ta fram stödmaterial eller bedömningsstöd,
              som man uttrycker det, för den nya betygskalan och göra det tillgängligt
              är mycket bra. Regeringen skriver i sitt svar till Riksrevisionen
              att man arbetar med att försöka åtgärda problemen. Även det är
              bra.
            </seg>
            <seg n="b1033d3e">
              Men jag menar att det inte är tillräckligt det är långt ifrån
              tillräckligt. Om vi på allvar ska kunna ta tag i de problem som
              svensk skola brottas med i dag menar Sverigedemokraterna att skolan
              måste få ett statligt huvudmannaskap.
            </seg>
          </u>
          <note n="a14e4ba5">
            Jag yrkar bifall till min egen reservation 5 men också till Socialdemokraternas
            reservationer nr 1, 2 och 3.
          </note>
          <u who="richard_jomshof_aea762" xml:id="i-09e646d5e0b802c9-0" n="a28c4cc3" prev="i-3e276b4c8aa40daf-0">
            <seg n="faf61a37">
              Jag hade tänkt ställa en fråga till Folkpartiet, som inte är
              här, och en till Vänsterpartiet, som inte heller är här. Jag tänker
              ställa dem ändå. Jag skulle nämligen vilja vet hur det kan komma
              sig att Folkpartiet, som gång på gång talar om behovet av att
              återförstatliga skolan inte talar om behovet här i talarstolen.
              Hur kan det komma sig att man röstar nej till motioner, till exempel
              min motion där jag skriver att skolan ska återförstatligas? Man
              vill uppenbarligen inte ens ta debatten, och man vill inte ta
              diskussionen. Jag tycker att det är beklagligt.
            </seg>
            <seg n="cacd75bd">
              Jag skulle också vilja ställa en fråga till Vänsterpartiet, som
              brukar sitta här nere någonstans. På sin kongress nyligen fattade
              de beslut om att skolan ska återförstatligas. Det är jättebra
              att man har insett att det var fel när man tillsammans med Socialdemokraterna
              kommunaliserade skolan. Men jag skulle vilja ställa frågan hur
              det kan komma sig att man inte bifaller den motion som jag har
              väckt i frågan. Den innehåller ingenting om invandring och ingenting
              om islam, utan där talar jag bara om skolan ingenting annat!
            </seg>
            <seg n="1e1853ee">
              Jag kan som sagt inte försvara motionen här i dag, och det beklagar
              jag. Jag tycker att det är anmärkningsvärt att samtliga talare
              väljer att stryka sig. Det här är en viktig debatt och en viktig
              diskussion. Det är tredje gången på raken som jag står här och
              debatterar för mig själv. Men jag vill tacka åhörarna kul att
              ni var här! Jag tackar också bakgrundsljudet och herr talmannen.
            </seg>
            <seg n="0ffa300b">
              (ANDRE VICE TALMANNEN: Jag vill bara ha ett klargörande. Du yrkade
              bifall till reservation 5, men betänkandet har ingen reservation
              5. Jag antar att det är din motion nr 5 som du yrkar bifall till.)
            </seg>
            <seg n="3452303f">
              Då är det motion nr 5 som jag menar. Jag har två motioner i ärendet,
              och jag yrkar alltså bifall till båda.
            </seg>
          </u>
          <note n="48189099">
            Överläggningen var härmed avslutad.
          </note>
          <note n="d89c04fe">
            19 § Subsidiaritetsprövning av kommissionens förslag till direktiv
            om skydd av personuppgifter på det brottsbekämpande området
          </note>
          <note n="c8a68539">
            Föredrogs
          </note>
          <note n="efbc4a62">
            Andre vice talmannen konstaterade att ingen talare var anmäld.
          </note>
          <note n="e7f8b4e6">
            20 § Vissa arbetsrättsliga frågor
          </note>
          <note n="c8a68539">
            Föredrogs
          </note>
          <note type="speaker" n="3c8ec5c3">
            Anf. 147 JOHAN ANDERSSON (S):
          </note>
          <u who="johan_andersson_08c8d7" xml:id="i-a28133879e6d913c-0" n="0ce9657b">
            <seg n="2dd6b023">
              Herr talman! Vi kommer i kväll att debattera vårt betänkande
              AU9, som handlar om arbetsrätten. Jag tycker att det är en av
              de viktigaste frågorna på svensk arbetsmarknad. Det kanske delvis
              har att göra med att jag jobbar dagligdags med den, men jag tycker
              i varje fall att den är väldigt viktig. Grunden i arbetsrätten
              är den svenska modellen och våra synsätt på hur man kan utveckla
              den.
            </seg>
            <seg n="44f05d91">
              Jag kommer i mitt anförande att upprätthålla mig vid två områden.
              Det gäller dels det solidariska entreprenöransvaret, dels ungdomsarbetslösheten.
              Den är kopplad till arbetsrätten i allra högsta grad. Det gäller
              framför allt de förslag och initiativ som har väckts i frågan.
              Det kommer ett förslag om inte varje dag, så näst intill varannan
              dag. Så har det varit den sista tiden när det gäller detta.
            </seg>
            <seg n="b361590d">
              När det gäller det solidariska entreprenöransvaret är det allt
              vanligare med olika former av entreprenadkedjor i många av de
              branscher som vi har i dag i Sverige. Man kan konstatera att de
              kedjor som finns i entreprenaden blir allt längre.
            </seg>
            <seg n="da427f98">
              Det uppstår problem när man har underentreprenörer både för anställda
              och för samhället i stort. Det kan vara bekymmer med utbetalning
              av den intjänade lönen. Det kan vara bekymmer när det gäller sociala
              avgifter. Det kan vara bekymmer med andra delar. Detta gäller
              särskilt för de utländska arbetstagare som är tillfälligt utstationerade
              i Sverige.
            </seg>
            <seg n="14af66dc">
              Därför har vi socialdemokrater kämpat under en längre period
              med att få till ett system med ett solidariskt ansvar för entreprenörerna.
              Det finns redan i flera andra europeiska länder Tyskland, Österrike,
              Spanien, Italien och Frankrike. Vårt grannland Norge införde ett
              entreprenöransvar i januari 2010. Det finns ett solidariskt entreprenöransvar
              som har godkänts av EU-domstolen. Oftast får vi till oss detta:
              Det här är inte möjligt. EU-domstolen kommer att ha synpunkter
              på det! Det finns en dom som handlar om den tyska lagstiftningen
              och att den inte stred mot EU-rätten.
            </seg>
            <seg n="ea7b6504">
              Vad innebär då detta? Det innebär att man ger huvudentreprenören
              ett solidariskt ansvar när det gäller att tillgodose att den anställde
              ges rätt att få sin intjänade lön och andra delar.
            </seg>
            <seg n="9c3ffff8">
              Jag tycker att det som nu har skett i vårt arbetsmarknadsutskott
              är bra. Vi har lagt fram ett gemensamt förslag från majoriteten
              Socialdemokraterna och Miljöpartiet tillsammans om att ge ett
              uppdrag till regeringen att återkomma inom kort till riksdagen
              med ett förslag till hur man ska reglera detta för utstationerad
              arbetskraft. Jag ser fram emot att det här ska komma.
            </seg>
            <seg n="d6f51a9a">
              Samtidigt kan man konstatera att man löser en del av bekymret
              med det här, men det finns andra saker som också behöver klaras
              ut. En viktig del är att svenska kollektivavtal ska gälla på den
              svenska arbetsmarknaden. Där har vi dessutom regeringens beslut
              när det gäller lex Laval och hanteringen av det ärendet i färskt
              minne. Det kommer att krävas mer arbete för att klara ut det här
              och för att få till en säker och trygg del för den utländska arbetskraft
              som i dag är anställd i Sverige. Då bör svenska kollektivavtal
              vara grunden.
            </seg>
            <seg n="54e55969">
              Ungdomsarbetslösheten är något som är på tapeten i dag. Det har
              också i allra högsta grad en bärighet kopplad till arbetsrätten.
              Vi har i dag en ungdomsarbetslöshet i landet på någonstans mellan
              20 och 25 procent, beroende på hur man räknar. Siffrorna kan variera
              något beroende på mätningar och annat. Jag kommer själv från en
              kommun där vi hade en ungdomsarbetslöshet i februari månad på
              nästan 28 procent. Det är alldeles för högt. Ungdomar behöver
              ha flera chanser i livet, i allra högsta grad.
            </seg>
            <seg n="c1e0a73e">
              Debatten har nu handlat om två delar. Det ena är en förändring
              av LAS och att det skulle lösa alla problem när det gäller att
              få in unga på arbetsmarknaden. När vi talar om förändring av LAS
              talar vi i allra högsta grad om en försämring av LAS. Dessutom
              har det handlat mycket om ingångslöner. Jag tror att det är viktigt
              att man poängterar att vi har en lång tradition i Sverige av att
              det är parterna själva som sätter lönen på arbetsmarknaden. Vi
              som politiker, oavsett om vi är kommunpolitiker, landstingspolitiker
              eller riksdagspolitiker, lägger oss inte i lönesättningen. Jag
              tycker i grunden att det är en bra princip att det är parterna
              som har ansvaret för att sätta lön och hantera dessa frågor i
              förhandlingar.
            </seg>
            <seg n="b068fbdb">
              Det känns nästan som om det har varit en överbudspolitik den
              senaste tiden när det gäller att sänka löner. För ett par tre
              veckor sedan hade Folkpartiet sin kommunkonferens. Då gjorde Jan
              Björklund ett utspel om att man uppmanade kommunföreträdarna där
              ute att sänka ingångslönerna för ungdomar. Man skulle erbjuda
              anställningar till 75 procent av ingångslönerna. Då ska vi komma
              ihåg att ingångslönen för en heltidsanställd undersköterska eller
              ett heltidsanställt vårdbiträde i en kommun är 16 000 i månaden.
              75 procent av det landar på 12 000, och efter skatt är vi nere
              på 9 000. Vi ska också komma ihåg att många av de unga inte kommer
              in på ett heltidsjobb, utan de får börja med ett antal timmar
              under en period. Att då sänka lönerna rakt av tycker vi socialdemokrater
              är helt fel medicin. Vi tror inte att det gör att det skapas nya
              arbetstillfällen. Det krävs andra saker, och jag tänker återkomma
              till det.
            </seg>
            <seg n="894ace62">
              För en och en halv vecka sedan hörde vi Centerpartiets företrädare
              i arbetsmarknadsutskottet, Annika Qarlsson, på radion. Jag måste
              erkänna att jag trodde att jag hörde fel när jag hörde det här
              nyhetsinslaget. Jag tror att jag hörde det på morgonen, och jag
              tänkte: Det kan inte stämma.
            </seg>
            <seg n="758ef4c8">
              Centern var alltså ute och pratade om att man skulle sänka ingångslönerna
              generellt för alla, som jag tolkade det initialt. Efter ett tag
              ändrade sig Centerpartiet och sade att sjuksköterskorna, som har
              krävt 24 000 i ingångslön, skulle få 24 000 och att det var de
              andra grupperna de pratade om. Det dröjde ett par timmar, och
              då var arbetsmarknadsutskottets ordförande, tillika gruppledaren
              för Moderaterna i utskottet, Tomas Tobé ute och sade att det var
              någonting som Alliansen inte stod bakom, utan det var ett utspel
              från Centerpartiet.
            </seg>
            <seg n="f59f8606">
              Det är lite bekymmersamt att det finns ganska många människor
              som börjar fråga oss som är politiskt engagerade vad detta står
              för egentligen. De frågar: Vad händer när det gäller ingångslöner
              och annat? Vilka synpunkter har ni? Hur ställer ni i utskottet
              er till ingångslönerna? Är ni också för att de ska sänkas generellt?
              Det verkar vara mer eller mindre en överbudspolitik där.
            </seg>
            <seg n="9272c369">
              Det jag vill fråga både Centerns och Folkpartiets företrädare
              i salen här i kväll är om vi ska ändra den svenska modellen. Ska
              vi som riksdagspolitiker sätta ingångslöner, minimilöner, och
              inte låta parterna sätta lönerna i fortsättningen? Det är ju grunden
              i den svenska modellen. Ska vi hantera det på något annat sätt?
              Vilken medicin har ni för att klara ut detta?
            </seg>
            <seg n="cd30825f">
              Jag nämnde inledningsvis att det har varit mycket diskussioner
              om LAS. Det är också en del i detta. Det kom en mycket intressant
              TCO-rapport 2010. Om ni inte har tagit del av den uppmanar jag
              er att göra det. Den visar mycket tydligt att en försämring av
              LAS för unga inte ger särskilt många nya jobb. Det är i alla fall
              inte så många färre som blir arbetslösa av det. Rapporten pekar
              på att färre än 2 ½ procent av de arbetslösa ungdomarna har blivit
              arbetslösa efter en driftsinskränkning där man har använt turordningsreglerna
              på ett korrekt sätt. Så lite är det. En fråga där det också vore
              intressant att få ett svar från Alliansens företrädare är: Hur
              ser ni på detta med LAS? Det är många som frågar om det också
              när debatten är som hetast. Det går lite grann i vågor när det
              gäller LAS. Nu har det framför allt handlat om ungdomslönerna.
            </seg>
            <seg n="4b9884d4">
              Vilket recept har vi då för att skapa fler arbetstillfällen för
              ungdomar? Det är alltid lättare att kritisera andra än att förklara
              vad man själv vill göra. Vi har framför allt satsat på fem punkter
              för att skapa fler arbetstillfällen åt ungdomar.
            </seg>
            <seg n="ab126f59">
              Den första punkten är utbildning. Med den politik som nu förs,
              där man framför allt raserar vuxenutbildning och begränsar möjligheterna
              för att ungdomar att komma in på gymnasieutbildningar jag tänker
              framför allt på det som är kopplat till yrkesprogrammen och högskoleutbildningar,
              tror jag att det krävs mer utbildningssatsningar. Vi skulle också
              gärna vilja se ett kunskapslyft för att både unga och äldre ska
              kunna komma in på arbetsmarknaden. Passa på nu när vi har en lågkonjunktur
              att utbilda för bättre tider! Det har vi gjort historiskt i landet,
              och det har gett mycket positiva resultat.
            </seg>
            <seg n="b9f6fa56">
              Vi måste bli mycket bättre på snabba insatser och bättre matchning.
              I dag är det förödande att ungdomar får gå 90 dagar innan de kommer
              in i någon form av åtgärd på Arbetsförmedlingen. 90 dagar är lång
              tid att vara passiv för en ungdom.
            </seg>
            <seg n="9de52ee2">
              Vi tror att utbildningsvikariat inom vård och omsorg är en mycket
              bra modell. Man kan passa på att vidareutbilda vårdbiträden till
              undersköterskor samtidigt som man tar in arbetslösa ungdomar som
              får en plats på arbetsmarknaden. Förhoppningsvis får de också
              ett långsiktigt arbete framöver.
            </seg>
            <seg n="65216631">
              Vi vill också se traineeplatser för unga under 26 år som ska
              lära sig ett yrke, det vill säga någon form av lärlingsverksamhet
              med yrkesutbildning.
            </seg>
            <seg n="1dfa7f3d">
              Den femte punkten är att vi vill satsa mycket på sommarjobb.
              Vi vill införa den så kallade Nynäshamnsmodellen där man erbjuder
              sommarjobb för ungdomar. Det tror vi är en bra modell för att
              kunna skapa fler arbetstillfällen för unga.
            </seg>
            <seg n="bb8e6c18">
              Det finns mycket att säga om ungdomar och ungdomsarbetslöshet.
              Det kommer vi säkert att debattera här i kammaren framöver.
            </seg>
          </u>
          <note n="eeed38f0">
            Slutligen vill jag yrka bifall till reservation 3 i betänkandet.
          </note>
          <note type="speaker" n="328e1311">
            Anf. 148 MEHMET KAPLAN (MP):
          </note>
          <u who="mehmet_kaplan_77f008" xml:id="i-06d920b8c84b6c62-0" n="8a78ec6b">
            <seg n="a1a72af6">
              Herr talman! Jag vill börja med att yrka bifall till reservation
              1, som är en gemensam reservation från Miljöpartiet, Socialdemokraterna
              och Vänsterpartiet.
            </seg>
            <seg n="de49d828">
              Jag vill tala om förbud för arbetsgivare att ställa frågor om
              planerade barn. Detta är en fråga som i förstone borde vara rätt
              så enkel eftersom vi har en bra lagstiftning i Sverige i de här
              frågorna. Det är dessutom en lagstiftning som har uppdaterats
              med jämna mellanrum. Problemet är att själva frågan inte på något
              sätt har kommit närmare en lösning för människor som bor och verkar
              i Sverige.
            </seg>
            <seg n="49078f4f">
              Om man gör en sökning på internet efter orden anställningsintervju
              och graviditet får man i en sökmotor över 4 000 resultat varav
              åtminstone de första sidorna handlar om kvinnor, oftast unga,
              som är mycket oroliga för att ratas i en anställningsintervju
              för att de är eller kommer att bli gravida eller för den uppgift
              de eventuellt kommer att lämna vid en eventuell fråga.
            </seg>
            <seg n="f352ed50">
              Jag läser upp några av rubrikerna. En kvinna skriver: Ni som
              gått på anställningsintervju synligt gravida. Hon vill veta vad
              hennes medsystrar har gjort och hur de har hanterat detta. Det
              finns en annan som frågar: Får arbetsgivaren fråga om man är gravid
              under en intervju? Det finns en som frågar: Måste jag berätta
              om en eventuell graviditet? Det finns en som skriver att hon är
              gravid i vecka 11. Ska hon berätta?
            </seg>
            <seg n="d6e0a829">
              Så här pågår det sida efter sida i olika debattforum. Det här
              är taget från ett forum. Det är ett av de största i Sverige med
              över en halv miljon unika besökare per vecka. Där har kvinnor,
              företrädesvis yngre kvinnor, de här tankarna i huvudet. Det här
              är Sverige 2012.
            </seg>
            <seg n="d6ec303a">
              Då kan man fråga: Ser det ut så här? Har de fog för sin oro och
              sin rädsla? Den som har fått barn, oavsett kön, vet att det är
              en fantastiskt stor omställning. Det är någonting nytt. Det är
              en känsla som är väldigt svår att beskriva, och man känner naturligtvis
              en stor oro i början. Under de första åren som man är förälder
              finns en gnagande oro över om man gör rätt.
            </seg>
            <seg n="cb70f45a">
              Men tänk att behöva vara orolig när man går på en anställningsintervju
              för att arbetsgivaren ska ställa frågan om man är gravid eller
              kommer att bli det, att inte kunna känna att det finns en trygghet
              i det lagen säger: att frågan får ställas men att svaret inte
              får användas. Lagen säger nämligen att den uppgiften inte får
              användas. Den är ovidkommande.
            </seg>
            <seg n="9f1b3cd8">
              Men varför är då så många oroliga? När man läser svaren från
              dem som har varit med om detta förut är det oftast hänvisningar
              till diskrimineringslagen. Det är alltså inte så att kunskapen
              inte finns, utan det är för att verkligheten ser annorlunda ut.
            </seg>
            <seg n="1ef23ad0">
              Behöver då dessa kvinnor vara oroliga? Jag drog ut den senaste
              statistiken från förra året. Av de anmälningar som Diskrimineringsombudsmannen
              fick under 2011 rörde omkring 40 procent arbetslivet. Av dem handlade
              ungefär en fjärdedel om diskrimineringsgrunden kön varav mer än
              hälften rörde missgynnande i samband med graviditet.
            </seg>
            <seg n="0d135795">
              Sju av tretton förlikningar på arbetslivsområdet samt fyra domar
              i AD 2011, varav en som jag ska referera till senare, hade samband
              med graviditet. Den vanligaste situationen är att kvinnor inte
              blir kallade till anställningsintervjuer eller, och det här är
              det värsta, att anställningsintervjuer ställs in när de berättar
              att de är gravida.
            </seg>
            <seg n="5f958961">
              Det här är Sverige 2012.
            </seg>
            <seg n="c80b0c14">
              Den här domen i Arbetsdomstolen är väldigt intressant. Den kom
              förra året, så det går att göra något med befintliga lagar. Domen
              dömde arbetsgivaren just på grund av att svaret som inte får användas
              på den fråga som får ställas hade använts, detta enligt domstolen.
            </seg>
            <seg n="bc26637d">
              Vad svarade arbetsgivaren och hur går tankarna hos de relativt
              få arbetsgivare som fortfarande diskriminerar kvinnor på grund
              av graviditet? Hur tänker detta fåtal? De allra flesta sköter
              sig. Det vet vi. De är goda exempel för resten, men det finns
              ett antal som tycker annorlunda, och jag ska citera hur tankegången
              är, direkt ur domen: Kvinnan utsattes varken för könsdiskriminering
              eller för missgynnande i samband med hennes förväntande föräldraledighet.
            </seg>
            <seg n="857ceef6">
              Det här är före anställning, under anställningsintervjun. Hon
              uppfyllde inte kravprofilen för jobbet, säger arbetsgivaren. Det
              fanns inte heller något samband mellan beslutet att avbryta rekryteringen
              och hennes graviditet och förväntade föräldraledighet.
            </seg>
            <seg n="8e3e1f1a">
              Hör ni kopplingen? Det är hela tiden idén om att en kvinna som
              kommer att bli gravid eller är gravid förväntas ta ut föräldraledighet.
            </seg>
            <seg n="4c56b698">
              Arbetsgivaren avslutar: Hon var inte i en jämförbar situation
              med två andra kvinnor som anställdes.
            </seg>
            <seg n="1640c0c2">
              Ridå. Det här är en dom från förra året. Det finns flera domar.
              Väldigt mycket handlar i grunden om att den typ av diskrimineringslag
              som vi har är baserad på att vi faktiskt vet, både som arbetsgivare
              och arbetstagare, att det är förbjudet att diskriminera. Ändå
              sker det gång på gång, och det är bara ett litet antal som faktiskt
              orkar och vågar vara besvärliga och föra fallet vidare. Man vet
              ju att de som bråkar och ställer till med besvär kanske får svårt
              att få jobb, särskilt på mindre orter där antalet arbetsgivare
              är betydligt mindre än i storstadsområdena.
            </seg>
            <seg n="51c9f91e">
              Man vill inte vara en som bråkar. Man vill inte vara en som står
              upp på ett sätt så att det blir besvär. Man kanske till och med
              hamnar i lokaltidningen så att andra arbetsgivare tycker att ja,
              man kan ju tycka att graviditet i sig inte borde ha lett till
              detta, men hon verkar vara bråkig, den där tjejen.
            </seg>
            <seg n="4c7ab0ba">
              När jag tittar på vad betänkandet tar upp och vad det är för
              typ av resonemang som utskottsmajoriteten för så står det att
              frågan om att införa ett förbud mot muntliga frågor övervägdes
              för ett tiotal år sedan.
            </seg>
            <seg n="00ba3816">
              Jag vill verkligen stryka under detta: För ett tiotal år sedan
              tittade vi närmare på detta. Men det blev inget förslag om att
              införa ett förbud mot att ställa dessa muntliga frågor. Man hänvisar
              till Integritetsutredningens betänkande Personlig integritet i
              arbetslivet , SOU 2002:18. Jag tänkte att jag skulle slå upp och
              läsa lite vad man skrev där och vad det var som föranledde detta
              för ett tiotal år sedan.
            </seg>
            <seg n="98c2225c">
              Så här står det i kapitel 4.4, Ett förstärkt integritetsskydd
              för arbetssökande under 4.4.2, Ett förbud mot muntliga frågor:
              Från olika håll har framförts att det i LIA borde införas ett
              förbud för arbetsgivare att under ett anställningsförfarande ställa
              muntliga frågor som inte är relevanta i förhållande till anställningen.
            </seg>
            <seg n="5a15ab83">
              Sedan fortsätter texten för att till slut hamna i resonemanget
              om att för att arbetsgivaren ska kunna hållas skyldig för sitt
              handlade, nämligen att avbryta anställningsförfarandet enbart
              med hänvisning till graviditeten, krävs det att arbetsgivaren
              på något sätt ska ha dokumenterat de svar som arbetsgivaren får
              genom att ställa muntliga frågor till arbetssökande för att behandlingen
              av dessa personuppgifter ska omfattas av befintlig lag.
            </seg>
            <seg n="dc644ef7">
              Man tycker att krånglet i sig, att inte riktigt veta vad som
              sades mellan dessa två personer vid anställningsförfarandet eller
              intervjun, borde ha gjort att man inte har infört detta.
            </seg>
            <seg n="7f3a6cdf">
              Det är så jag tolkar det utifrån den text som finns. Jag har
              jämfört det med betänkandetexten. Men det här var för drygt tio
              år sedan. Det har hänt väldigt mycket sedan dess. DO:s statistik
              och tidigare Jämställdhetsombudsmannens statistik talar sitt tydliga
              språk: Trots att vi har en mycket bra lagstiftning på området,
              som dessutom uppdaterades av den nuvarande regeringen förra mandatperioden,
              har vi inte kommit någon vart med detta stora problem. Jag vill
              säga att det är ett stort problem, för det är inte bara dem som
              faktiskt diskrimineras som det handlar om, utan det handlar även
              om oron bland de kvinnor som är gravida eller som planerar en
              graviditet. De är oroliga för att de när de söker ett arbete ska
              få frågan: Är du gravid, lilla vän? Kommer du att bli gravid?
            </seg>
            <seg n="53d71524">
              Dessa oskyldiga frågor får enligt lagen ställas, men svaret får
              inte användas. Det jag har märkt i de domar jag har läst är att
              det enbart går att bevisa ifall man har lyckats spela in detta
              eller på något annat sätt har bevis.
            </seg>
            <seg n="9d771829">
              Det är det här som är det beklämmande. Jag förstår inte varför
              utskottet inte vill titta närmare på den här möjligheten. Det
              här är en blind fläck, inte i lagstiftningen på det sättet att
              det faktiskt är förbjudet att diskriminera på grund av svaret,
              men en blind fläck för att man får ställa frågan i dag.
            </seg>
            <seg n="f1f11a07">
              Med detta, herr talman, vill jag än en gång upprepa att Miljöpartiet
              yrkar bifall till reservation nr 1.
            </seg>
          </u>
          <note type="speaker" n="3154dc63">
            Anf. 149 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-c2680947003c56d1-1" n="1e0e04f0">
            <seg n="c691f2da">
              Herr talman! Vi har till detta betänkande två reservationer.
              ]ag vill börja med att yrka bifall till båda dessa.
            </seg>
            <seg n="8f09776a">
              Den ena reservationen, som gäller utökningen av undantagen i
              turordningsreglerna från två till fem personer, kommer jag endast
              kort att beröra. Argumenten för och emot är vid det här laget
              väl kända.
            </seg>
            <seg n="3e5d31c2">
              Tilläggas kan att vi trots att vi lägger fram detta förslag har
              förståelse för en del av kritiken mot förslaget, framför allt
              när det gäller de grupper som är svaga på arbetsmarknaden och
              som vid en tillämpning av förslaget dels kan förlora arbetet,
              dels ha svårt att finna ett nytt arbete.
            </seg>
            <seg n="ab6be299">
              En förändring av turordningsreglerna kräver att man samtidigt
              har en ordentlig inkomstförsäkring, en a-kassa, där fler får 80
              procent av inkomsten vid arbetslöshet.
            </seg>
            <seg n="6a3f3d61">
              Det kräver också att den förda arbetsmarknadspolitiken och utbildningspolitiken
              är anpassad till arbetsmarknadens krav och förhållanden. En ökad
              flexibilitet på arbetsmarknaden måste nödvändigtvis åtföljas av
              en ökad trygget.
            </seg>
            <seg n="b4b7868f">
              Herr talman! I söndags i SVT:s Agenda togs fallet med lastbilschauffören
              Fredrik Lantz upp. Fredrik har uteslutits ur Transportarbetareförbundet.
              Anledningen är att han inte bara är lastbilschaufför utan också
              ordförande för kommunföreningen SD Motala.
            </seg>
            <seg n="8bb32faa">
              Uteslutningen av Fredrik beror endast på hans engagemang i SD.
              Han har inget förtroendeuppdrag i Transport. Han har inte misskött
              sig på något sätt. Han har inte yttrat sig politiskt på arbetsplatsen
              och därmed aktivt propagerat för SD, utan det är helt och hållet
              ett fritidsintresse.
            </seg>
            <seg n="7732b4d4">
              Vi har inför den här debatten varit i kontakt med Fredrik. Han
              vill gärna att vi använder honom som exempel.
            </seg>
            <seg n="b962899d">
              Transport bygger sitt beslut på sina stadgar och mycket diffusa
              tolkningar av dessa stadgar. På sin hemsida argumenterar Transport
              för varför man utesluter aktiva sverigedemokrater genom att besvara
              ett antal fiktiva frågor.
            </seg>
            <seg n="9d1e0a4a">
              Jag ska citera några av svaren på de frågorna. Följande citat
              innehåller inte hela svaren men visar tydligt vilka mycket märkliga
              resonemang som ligger till grund för förbundets beslut.
            </seg>
            <seg n="b753b66a">
              Det här står någonstans på Transports hemsida: Enligt Sverigedemokraternas
              resonemang kanske alltså inte ens samerna ska få vara medborgare
              i Sverige.
            </seg>
            <seg n="c34b74a7">
              Detta är inte bara felaktigt utan naturligtvis direkt lögnaktigt.
              För den som vill veta mer om Sverigedemokraternas position när
              det gäller samerna i Sverige kan jag hänvisa till den debatt inom
              ramen för miljö- och jordbruksutskottet som försiggick i kammaren
              tidigare i dag där jag själv deltog.
            </seg>
            <seg n="5bed5070">
              Tokigheterna fortsätter: Som sagt sker uteslutningarna på basis
              av handlingar och inte tänkande. Men det kan också konstateras
              att den som resonerar om att utesluta folk från medborgerliga
              rättigheter på grund av etnicitet, inte bör ta ordet demokrati
              i sin mun.
            </seg>
            <seg n="1299ecc6">
              Det är ett hårresande påstående. Transport får gärna återkomma
              om hur Sverigedemokraterna utesluter svenska medborgare från mänskliga
              rättigheter på grund av etnicitet. Det vill jag gärna veta.
            </seg>
            <seg n="7536f241">
              Transport fortsätter sina förklaringar med varför man utesluter
              aktiva Sverigedemokrater med bland annat följande:
            </seg>
            <seg n="8c94dee6">
              På arbetsmarknaden, mer specifikt, leder SD:s inställning till
            </seg>
            <seg n="dd19bea6">
              Alla som har följt arbetsmarknadsutskottets arbete och Sverigedemokraternas
              ställningstaganden i olika frågor vet att detta inte bara är felaktigt
              utan förmodligen medvetet lögnaktigt. Verkligheten är precis tvärt
              om. Hitta ett tillfälle där jag inte har försvarat utländska arbetares
              rättigheter att ha samma lön och samma rättigheter som svenskar
              när de jobbar i Sverige! Hitta det tillfället!
            </seg>
            <seg n="64e96ec8">
              Det är så här det ser ut. Hela dokumentet bottnar i djup okunskap,
              rena lögner och påståenden som ibland närmast kan verka skrattretande,
              och ibland upprörande.
            </seg>
            <seg n="60ca8955">
              På dessa lösa och osakliga grunder fråntar ett LO-förbund en
              löntagare en stor del av hans arbetsrättsliga skydd.
            </seg>
            <seg n="9aee5d69">
              Jag har en uppmaning till Transport: Läs era egna stadgar! Där
              står, klart och tydligt, och utan risk för misstolkningar följande
              i 2 § andra stycket:
            </seg>
            <seg n="823468e7">
              Dess uppgift är att tillvarata medlemmarnas intressen på arbetsmarknaden
              och inom näringslivet samt skall därvid och i övrigt verka för
              en samhällsutveckling på grundval av politisk, social och ekonomisk
              demokrati.
            </seg>
            <seg n="22e4eaba">
              Det kanske är dags för Transportarbetareförbundets styrelse att
              utesluta sig själv vid det här laget.
            </seg>
            <seg n="bce5c912">
              Det ska erkännas att det inte är ofta jag delar åsikt med tidningen
              Expressens ledarsida. Men gårdagens ledare om fallet Lantz är
              i många stycken ett undantag. Bland annat följande citat: Facket
              är inte vilken förening som helst. Det har en särställning i svensk
              lag och på arbetsmarknaden, och en monopolliknande roll. Avstängningar
              ur facket av politiska skäl kommer därför farligt nära ren åsiktsdiskriminering.
            </seg>
            <seg n="e17d8006">
              När jag själv för några år sedan sparkades från mitt jobb på
              grund av mitt politiska engagemang i Sverigedemokraterna hade
              jag turen att vara medlem i en demokratisk fackförening. De tog
              på ett ypperligt sätt tillvara mina intressen. Fredrik Lantz har,
              som ni har kunnat konstatera, inte samma tur.
            </seg>
            <seg n="985610b6">
              Nu ska sägas att Fredrik för tillfället inte riskerar uppsägning.
              Han har tvärtom en demokratiskt sinnad arbetsgivare som har anställt
              Fredrik på grund av Fredriks kunskaper i att framföra lastbil,
              och som inte har några synpunkter på vad Fredrik gör på sin fritid.
            </seg>
            <seg n="04b28690">
              Nu kanske någon tror att det jag vill göra är att inskränka föreningsfriheten.
              Så är inte fallet. Vi i Sverigedemokraterna vill fortfarande att
              föreningar, såväl politiska som fackliga och övriga föreningar,
              själva ska få styra över bland annat stadgar, medlemskap och ledning.
            </seg>
            <seg n="08bb9a3b">
              Senast på SD:s landsdagar i november fick vi stöd för den uppfattningen.
              Det är i stället fackens ofta monopolliknande ställning som vi
              vänder oss emot. Vi är kritiska till att det på den svenska arbetsmarknaden
              finns arbetstagare som inte kan erbjudas fackligt medlemskap och
              skydd. Av den anledningen vill vi att de avtal som sluts mellan
              arbetsmarknadens parter inte bara ska omfatta arbetstagare inom
              avtalsområdet utan dessutom omfatta fackförening/fackföreningar
              som kan erbjuda samtliga arbetstagare medlemskap, om de så önskar.
            </seg>
            <seg n="ca5cea9d">
              Det kan aldrig vara rätt att en fackföreningsstyrelses egna politiska
              åsikter ska kunna begränsa en arbetstagares arbetsrättsliga skydd.
              Eftersom vi i Sverige har gett arbetsmarknadens parter ett stort
              förtroende och ansvar på det arbetsrättsliga området är det dags
              att de också tar det ansvaret och motsvarar det förtroendet.
            </seg>
            <seg n="475f4875">
              Det är inte förenligt med en rättsstat att inskränka vissa medborgares
              rättigheter, i det här fallet det arbetsrättsliga skyddet, med
              motiveringen att staten har lämnat över ansvaret för detta till
              arbetsmarknadens parter, som majoritetstexten gör. Om inte arbetsmarknadens
              parter tar sitt ansvar är det statens skyldighet att antingen
              återta detta eller få till stånd en förändring. Det är allmänt
              känt till exempel vid nedskärningar och upprättande av turordningslistor
              att fackförbunden enbart ser till sina egna medlemmars bästa och
              också strider för att lyfta fram just dessa arbetstagare i turordningslistorna.
              Och det ska de naturligtvis göra! Självklart. Det är vad medlemmarna
              har betalat för. Men den som då inte erbjuds medlemskap i en fackförening
              kan således godtyckligt bli föremål för uppsägning, just för att
              denne inte haft någon som försvarat dennes plats.
            </seg>
            <seg n="3763f262">
              Om jag när jag själv blev uppsagd på grund av mitt politiska
              engagemang hade varit förhindrad medlemskap och därmed arbetsrättsligt
              skydd av mitt fackförbund hade jag antingen fått acceptera min
              uppsägning alternativt i Arbetsdomstolen eller civilrättsligt
              själv fått driva frågan. Det hade inneburit mycket stora ekonomiska
              risker och tvivelaktiga resultat som följd.
            </seg>
            <seg n="d3cf1be3">
              Jag vill göra ett förtydligande. Sverigedemokraterna är inte
              på något sätt emot fackföreningsrörelsen i allmänhet. Tvärtom
              gör de flesta fackförbund ett bra jobb i arbetet att tillvarata
              sina medlemmars intressen. Facket är en viktig motpol till arbetsgivarsidan
              på den svenska arbetsmarknaden. De flesta fackförbund accepterar
              också aktiva sverigedemokrater eller för all del andra politiskt
              aktiva som medlemmar. Det ska ändå sägas.
            </seg>
            <seg n="9361ce2f">
              Det är ett, möjligen ett par, fackförbund som i det här fallet
              sticker ut, och där intar Transportarbetareförbundet en särställning
              som sämst i klassen.
            </seg>
          </u>
          <note type="speaker" n="bdf3cde7">
            Anf. 150 JOSEFIN BRINK (V):
          </note>
          <u who="josefin_brink_4d45f6" xml:id="i-09e60bbb43513deb-0" n="db8d595b">
            <seg n="717e0e9e">
              Herr talman! Vi kan konstatera att klimatet på den svenska arbetsmarknaden
              hårdnar. Under trycket av hög arbetslöshet och försvagade trygghetssystem
              pressas löntagarnas rättigheter och trygghet tillbaka. Den som
              söker jobb märker det tydligt när arbetsgivare tar sig allt större
              friheter att kräva svar på integritetskränkande frågor om privatlivet.
              Det är inte längre så att en avslutad utbildning eller referenser
              från en tidigare arbetsgivare räcker för att man ska anses vara
              intressant för en anställning.
            </seg>
            <seg n="de3b7b1e">
              Nu för tiden är det allt vanligare att man förväntas redovisa
              om man har eller tänker skaffa barn, precis som Mehmet Kaplan
              har tagit upp tidigare. Man förväntas ofta också genomgå tämligen
              tvivelaktiga personlighetstester och medicinska kontroller. Allt
              fler arbetsgivare kräver dessutom att arbetssökande visar upp
              utdrag ur belastningsregistret. Enligt en undersökning från TCO
              har arbetsgivare till och med börjat kräva att få se uppgifter
              om sjuk- och VAB-dagar från Försäkringskassans register innan
              de anställer.
            </seg>
            <seg n="2d11ed27">
              Formellt är det naturligtvis helt frivilligt att acceptera den
              typen av integritetskränkningar, men i den allt hårdare konkurrensen
              om varje jobb är det svårt för den enskilde individen att vägra
              att gå med på dessa saker. Om alternativet är ännu en månad med
              ekonomiskt bistånd eller en placering i fas 3 är man kanske beredd
              att underkasta sig en hel del om det ökar chansen att få ett jobb.
            </seg>
            <seg n="10af7ebb">
              Frågan är om det är rimligt att människor ska tvingas göra sådana
              val. Vi i Vänsterpartiet tycker inte det. Vi tycker att det är
              hög tid för en lagreglering av arbetsgivares rätt att ställa osakliga
              och integritetskränkande frågor och kräva att man deltar i tester,
              tar prover och lämnar ut sekretesskyddade uppgifter från myndigheter
              för att kunna söka ett jobb. Vi anser att de lagförslag som presenterades
              av Utredningen om integritetsskydd i arbetslivet i huvudsak är
              bra och bör genomföras.
            </seg>
            <seg n="0abc4737">
              Vi har upprepat detta i riksdagen, ända sedan utredningen presenterades
              för snart tre år sedan. Vid varje tillfälle har vi fått höra att
              frågan bereds inom Regeringskansliet. Det börjar bli lite långdraget
              minst sagt. Vi börjar tvivla på att allianspartierna alls har
              några planer på att göra något åt frågan. Men det kanske vi kan
              få svar på här i kväll.
            </seg>
            <seg n="3fc6169a">
              Herr talman! Det hårdnande klimatet i arbetslivet märks också
              i att det har blivit allt tuffare att upprätthålla lagstadgade
              och kollektivavtalade villkor på arbetsmarknaden. Ett stort antal
              branscher präglas av olika former av social dumpning och fusk.
              Fackliga företrädare för en ojämn kamp mot svarta och gråa löner,
              påtvingade F-skattsedlar, falska anställningskontrakt och uteblivna
              löner på byggföretag, åkerier, restauranger och städfirmor.
            </seg>
            <seg n="a3f3c8d6">
              Vänsterpartiet ser allvarligt på utvecklingen. Vi vill se ett
              arbetsliv där principen om lika lön för lika arbete gäller och
              där man som anställd kan lita på att ens arbetsgivare betalar
              in skatter och arbetsgivaravgifter, försäkringspremier och naturligtvis
              att man får ut sin lön i slutet av månaden.
            </seg>
            <seg n="bd13b17e">
              Därför har vi sedan länge drivit en lång rad krav för att ta
              krafttag mot skattefusk, mot svartjobb och mot social dumpning
              på bred front. Ett av flera redskap i den verktygslådan är att
              införa ett solidariskt entreprenörsansvar för löner, försäkringar,
              arbetsgivaravgifter och skatter. Ett sådant ansvar gör det möjligt
              för både staten att få in skatter och arbetsgivaravgifter och
              anställda att få ut sina löner om en underentreprenör smitit från
              sina förpliktelser.
            </seg>
            <seg n="8051fcee">
              Jag besökte nyligen Norge, som har infört en sådan lagstiftning.
              Det norska byggnadsfacket berättade att den främsta effekten av
              lagen inte är att det har lett till en massa fall där anställda
              har kunnat kräva ut obetalda löner. Det har förekommit, och man
              har drivit sådana fall med framgång. De menar att den främsta
              effekten av en sådan lagstiftning är att de stora byggbolagen
              har blivit bättre och skärpt sina egna rutiner när de anlitar
              underentreprenörer. De har genomfört en stor utbildningssatsning
              bland sina medlemmar.
            </seg>
            <seg n="48b2447d">
              Det är inte så konstigt. Risken att själv bli stående med löneskulder
              och tvingas jaga underentreprenörer och driva återkrav har lett
              till en självsanering i en bransch som tidigare präglades av en
              hög grad av svarta löner och outbetalda löner.
            </seg>
            <seg n="73bf58e6">
              Vi från Vänsterpartiet hade önskat att utskottet hade kunnat
              fatta ett skarpt beslut i dag om att införa ett liknande regelverk
              i Sverige. Tyvärr tycker vi att det beslutsförslag som majoriteten
              står bakom är så pass vagt att det finns anledning att oroa sig
              för att det leder till ungefär samma grad av aktivitet i Regeringskansliet
              som Utredningen om integritetsskydd i arbetslivet, det vill säga
              just ingen alls.
            </seg>
            <seg n="d76a8e6f">
              Majoritetens förslag är också begränsat till utstationeringssituationer,
              vilket vi tycker är olyckligt eftersom det finns även inhemska
              underentreprenörer som lurar såväl staten som sina anställda på
              pengar. Det finns inte, som vi ser det, några goda skäl att ha
              olika regler för huvudentreprenörens ansvar beroende på vilken
              underentreprenör de anlitar. Det är tveksamt om det blir rättssäkert
              att ha olika grader av skydd för löntagarna beroende på var deras
              arbetsgivare är registrerad.
            </seg>
            <seg n="4d8b6172">
              Vänsterpartiet förespråkar därför ett tydligare och mer omfattande
              lagstiftningsuppdrag till regeringen. Vi får väl se om majoriteten
              kan överbevisa oss om att vår skepsis är obefogad.
            </seg>
            <seg n="d6a4bb1c">
              Herr talman! Det hårdnande klimatet i arbetslivet märks på de
              ungas situation på arbetsmarknaden, inte minst på hur debatten
              om ungas arbetsmarknad förs. Det råder ett läge där mer än hälften
              av alla unga under 25 år har en otrygg visstidsanställning, i
              åldersgruppen 2530 så många som var fjärde, och den allra vanligaste
              av anställningsformerna är tim- eller behovsanställning följt
              av provanställning och vikariat. Detta innebär en tillvaro i ständig
              osäkerhet om den egna ekonomin och framtiden. Man jobbar på nåder
              och tvingas vara ständigt beredd att rycka in och ta ett arbetspass
              med kort varsel. Det går inte att i förväg veta vad man får i
              lön i slutet av månaden och om den kommer att räcka till hyra
              och mat. På arbetet är man utlämnad till arbetsgivarens godtycke.
              Den som klagar, klantar sig eller inte hugger i på varje sms löper
              risken att inte få jobba kvar.
            </seg>
            <seg n="2ec8592c">
              Det här är en stressande och extremt otrygg tillvaro som allt
              fler unga är drabbade av. Den är inte självvald. Undersökning
              efter undersökning bekräftar att unga människor inte är annorlunda
              än äldre. Unga människor vill också helst ha ett fast jobb på
              heltid.
            </seg>
            <seg n="3e65d1c8">
              En färsk undersökning som LO har låtit Novus genomföra visar
              att 83 procent av de unga som jobbar helst av allt vill ha ett
              fast heltidsjobb, medan 0 procent vill ha en behovsanställning.
              Och ändå ser det ut precis som det gör: Det är vanligare att ha
              en otrygg anställning än att ha ett fast heltidsjobb. I samma
              undersökning uppger dessutom tre av tio av de unga arbetande att
              de inte kan leva på sin lön.
            </seg>
            <seg n="97b41df5">
              Mot den här bakgrunden framstår väl allianspartiernas förslag
              på hur ungdomsarbetslösheten ska lösas inte som helt down with
              the kids, om man säger så. Man har kanske inte varit ute och lyssnat
              och funderat över hur ungdomarna egentligen har det där ute och
              hur situationen redan ser ut.
            </seg>
            <seg n="663ddeb4">
              Jag instämmer i mycket av det som Johan Andersson sade tidigare
              här när det gäller förslagen om lönesänkningar och ytterligare
              försämring av LAS till exempel.
            </seg>
            <seg n="e153628f">
              Men jag gör det med det lilla tillägget att även om allianspartierna
              inte har sagt sig vara helt eniga om det fiffiga i att lägga sig
              i lönebildningen och gå fram med drastiska lönesänkningsförslag
              står det i betänkandet att utskottet alltså de borgerliga partierna
              vill betona vikten av att det blir billigare att anställa ungdomar.
            </seg>
            <seg n="63393bac">
              Jag ser fram emot att få höra på vilket sätt allianspartierna
              tänker genomföra det här förbilligandet av att anställa unga.
              Är det lönesänkningar? Hur ska de i så fall gå till? Hur stora
              ska de vara? På vilket sätt ska det leda till en bättre framtid
              för unga på arbetsmarknaden?
            </seg>
            <seg n="ebe1051e">
              Herr talman! Jag står självklart bakom Vänsterpartiets samtliga
              reservationer, men jag nöjer mig med att yrka bifall till reservationerna
              nr 6 och nr 9.
            </seg>
          </u>
          <note type="speaker" n="aa6396ce">
            Anf. 151 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-41b81a2a6e231e08-0" n="69849370">
            <seg n="97f84251">
              Herr talman! Alliansen och Nya moderaterna bärs av en idé om
              Sverige. Vi tar ansvar för vårt land, vi tar ansvar för vår ekonomi
              och vi skapar goda förutsättningar för arbete och välfärd. Vi
              vill lägga grunden för ett samhälle som håller ihop, där människor
              kan känna trygghet, ta egna initiativ och förverkliga sina ambitioner
              och drömmar.
            </seg>
            <seg n="bb6d9fbc">
              Vårt mål är att alla människor som kan och vill arbeta ska kunna
              göra det utifrån sina egna förutsättningar. De arbetsrättsliga
              reglerna i Sverige ger goda möjligheter att kombinera såväl trygga
              förhållanden på arbetsmarknaden som en hög sysselsättningsnivå.
            </seg>
            <seg n="a5e1e413">
              Den svenska modellen för arbetsmarknaden innebär att fackföreningarna
              och arbetsgivarnas organisationer gemensamt förhandlar fram villkor.
              Huvudavtalet, som undertecknades av SAF och LO i Saltsjöbaden
              1938, är fortfarande en viktig grundsten. Liknande avtal finns
              även inom den offentliga sektorn. Arbetsro på arbetsmarknaden
              är gynnsamt för ett gott arbetsklimat. Det sparar dessutom pengar
              och förhindrar andra negativa konsekvenser för hela samhället.
            </seg>
            <seg n="e2673d92">
              Det överordnade målet för arbetsmarknadspolitiken och för Alliansen
              är att skapa förutsättningar för fler jobb och att fler kommer
              i arbete. Vi menar att den svenska modellen fungerar i huvudsak
              väl, där arbetsmarknadens parter tar ett stort ansvar för att
              avtal, löner och andra arbetsvillkor utformas i samförstånd på
              ett ansvarsfullt sätt. Ett arbetsrättsligt regelverk är nödvändigt
              för att företag och anställda ska kunna verka under stabila spelregler.
            </seg>
            <seg n="0c71a869">
              För arbetstagaren är det viktigt att känna trygghet i sin anställning,
              och för arbetsgivaren är det viktigt att kunna anställa människor
              med rätt kompetens.
            </seg>
            <seg n="ca9b82f4">
              Tillsvidareanställningar är grunden, men även tidsbegränsade
              anställningar kan vara värdefulla vid olika behov som kan uppstå
              och även fungera som en bro in på arbetsmarknaden. Vi moderater
              är angelägna om att värna den arbetsro som råder och att skapa
              goda förutsättningar för parterna, vilket också ger ett gott samhällsklimat
              allmänt. Arbetsrätten är en nationell angelägenhet men innebär
              också en anpassning till EU:s regler.
            </seg>
            <seg n="8fe2de6f">
              I betänkandet behandlas en skrivelse om ILO:s rekommendation
              om hiv/aids och arbetslivet. Den föranleder ingen åtgärd i Sverige
              och läggs till handlingarna. Vi kan glädjande nog konstatera att
              nuvarande svensk politik inom smittskydd ligger väl i linje med
              vad som finns i ILO:s rekommendation.
            </seg>
            <seg n="4d354eaa">
              Herr talman! Integritetsfrågor har diskuterats här, och integritetsfrågor
              i arbetslivet är lite mer komplicerade. Det handlar om en balans
              mellan olika intressen. Å ena sidan gäller det arbetstagarens
              skydd och å andra sidan arbetsgivarens möjligheter till kontroll
              och goda förhållanden på arbetsplatsen. Men självklart är respekten
              för privatlivet och den personliga integriteten en mänsklig rättighet
              där staten har ett stort ansvar för att denna rättighet upprätthålls.
              När det gäller att ställa frågor om olika personliga förhållanden
              vid exempelvis anställningsintervjuer som kan påverka en anställning
              är detta till viss del begränsat genom befintliga lagar. Förslagen
              från Utredningen om integritetsskydd i arbetslivet har remissbehandlats
              och bereds för närvarande i Regeringskansliet. Vi menar att resultatet
              av detta arbete bör avvaktas och samtliga motioner därmed bör
              avslås.
            </seg>
            <seg n="bd304203">
              Allmänt kan sägas om den arbetsrättsliga lagstiftningen när det
              gäller detta betänkande att motionärerna föreslår ökad trygghet
              för arbetstagare medan andra vill förbättra möjligheterna till
              mer flexibelt arbete och se över lagen om anställningsskydd, LAS.
            </seg>
            <seg n="17691d81">
              Moderaternas och Alliansens syn är att det ska vara lätt att
              anställa och att vi bör stimulera till fler i jobb. Men vi måste
              ändå ställa oss frågan om vissa grupper, som ungdomar och utrikes
              födda som har svårt att etablera sig på arbetsmarknaden, möjligen
              missgynnas. Den största orättvisan är den mellan dem som har jobb
              och dem som inte har jobb. Med ett ännu striktare regelverk, som
              Vänsterpartiet förordar, riskerar man att ytterligare stänga dörren
              för just dessa grupper.
            </seg>
            <seg n="2658c24b">
              Det är därför mycket värdefullt att hitta fler vägar in och att
              sänka trösklarna till arbetsmarknaden. Jag vill här betona skolans
              betydelse för bra utbildning, att inte ungdomar hoppar av som
              man har gjort alldeles för länge, och alldeles för många, och
              att det nu har införts fler lärlingsutbildningar, som öppnar nya
              möjligheter, särskilt för dem som är skoltrötta.
            </seg>
            <seg n="6778a9fa">
              Herr talman! Vi utreder just nu frågan om lärlingsprovanställningar,
              en helt ny anställningsform som gör det lättare att få in en fot
              på arbetsmarknaden för de unga, där den unge kommer ut på en arbetsplats
              och arbetar men samtidigt lär sig ett yrke. Detta, liksom att
              det blivit billigare att anställa ungdomar med de sänkta arbetsgivaravgifter
              som vi har infört, ska underlätta för unga att komma i jobb. Däremot
              har vi inte föreslagit några som helst sänkta löner för ungdomar.
            </seg>
            <seg n="d0f10099">
              När det gäller turordningsreglerna vid arbetsbrist och när anställda
              ska sägas upp ska det inte råda någon godtycklighet. Här är vi
              tydliga. Vi menar att anställningstryggheten måste finnas. För
              att mindre företag ska kunna behålla nyckelpersoner kan två personer
              undantas i företag med tio anställda. Vi kan konstatera att det
              i Sverige är relativt lätt och billigt att reducera arbetsstyrkan
              vid kollektiva uppsägningar. I många andra länder krävs det domstolsbeslut,
              och kostnaden kan vara stor för att säga upp personal.
            </seg>
            <seg n="a6c36f49">
              Arbetsgivare med kollektivavtal kan dessutom komma överens med
              den lokala fackföreningen om avsteg från reglerna. Därmed blir
              inte LAS-reglerna så rigida som lagtexten kan antyda. Möjligheterna
              till undantag innebär i praktiken att det finns en flexibilitet
              som inte syns i det formella regelverket. Vi menar att det finns
              ett ganska stort spelrum för arbetsmarknadens parter här. Det
              är ju också så att parterna tar ett stort ansvar när detta är
              nödvändigt, och konflikterna som kommer till domstol är få.
            </seg>
            <seg n="a086dd4c">
              Vänsterpartiet vill ändå helt slopa rätten till undantag, medan
              andra motionärer vill utöka rätten för arbetsgivare att göra undantag
              från turordningsreglerna. För oss moderater är det viktigt att
              påpeka att frågan om turordning i hög grad är parternas ansvar
              och betydligt mindre lagstiftarnas. Den svenska modellen där kollektivavtal
              verkar tillsammans med lagar fungerar i stort sett bra, och det
              är något vi anser att man bör värna om.
            </seg>
            <seg n="05778615">
              Jag vill här också betona att det pågår beredningar i Regeringskansliet
              av ett antal regler, exempelvis att förtydliga att visstidsanställningar
              inte får kombineras på ett sådant sätt att det leder till ett
              missbruk, liksom att en översyn pågår av regelverket kring tvister
              i samband med uppsägningar. Det är rimligt att avvakta det pågående
              utredningsarbetet och inte i nuläget vidta några förändringar.
            </seg>
            <seg n="2006935e">
              Herr talman! Det blir allt vanligare med olika former av entreprenadkedjor
              i olika branscher, exempelvis en byggentreprenör som anlitar elektriker,
              målare eller andra som underleverantörer.
            </seg>
            <seg n="19a02d95">
              Det finns ett antal motionsyrkanden i betänkandet som handlar
              om solidariskt entreprenörsansvar. I första hand handlar yrkandena
              om anställdas möjligheter att alltid få sin lön utbetald.
            </seg>
            <seg n="1670d7f8">
              Alliansen i utskottet är medveten om att det i vissa sammanhang,
              till exempel vid långa entreprenadkedjor, kan vara svårt att fastställa
              vem som är betalningsskyldig för lönen. Den svenska modellen med
              avtal, som vi förespråkar och som bör gälla, kan ha brister när
              det gäller utstationerade arbetsstagare i Sverige, där flera underentreprenörer
              deltar.
            </seg>
            <seg n="9e01dce5">
              Det finns ett EU-direktiv. Det bereds i Regeringskansliet, och
              en proposition är att vänta senare i år.
            </seg>
            <seg n="e991c296">
              För att bringa klarhet i vad som gäller för dem som kommer till
              Sverige och arbetar kan det vara av värde att få bättre tydlighet.
            </seg>
            <seg n="381b4ca1">
              Tillsammans med Socialdemokraterna och Miljöpartiet är vi eniga
              om att till regeringen tillkännage att man inom kort ska återkomma
              till riksdagen med initiativ, i syfte att just säkerställa ändamålsenliga
              regler för huvudentreprenörers ansvar i utstationeringssituationer.
            </seg>
            <seg n="c76ffe13">
              Herr talman! Nya moderaterna anser att den svenska modellen utgör
              en god grund för en väl fungerande arbetsmarknad i Sverige. Vi
              menar också att grunderna för den svenska arbetsrätten bör bestå.
              Det behövs regelverk, och i Sverige är det genom kollektivavtal
              snarare än genom lagar som vi bildar detta ramverk.
            </seg>
            <seg n="202acd0a">
              Det är därför angeläget att det är just arbetsmarknadens parter
              som reducerar de eventuella hinder som kan finnas. Detta motverkar
              samtidigt det svartarbete som faktiskt finns i flera branscher.
              Detta leder till vita jobb, där man betalar arbetsgivaravgifter,
              skatter, försäkringar och annat. Det ger arbetstagare trygghet
              i arbetet och en bra pension efteråt, inte att förglömma. Det
              är något som gynnar just de svaga grupperna på arbetsmarknaden.
            </seg>
            <seg n="671535a7">
              Det är positivt att kunna konstatera att det råder en relativt
              stor samsyn i utskottet i just denna fråga. Jag vill passa på
              att tacka Socialdemokraterna och Miljöpartiet för ett konstruktivt
              samarbete under beredningen av betänkandet.
            </seg>
            <seg n="6a5af4c4">
              Jag ska också yrka bifall till utskottets förslag.
            </seg>
          </u>
          <note type="speaker" n="36323522">
            Anf. 152 JOHAN ANDERSSON (S) replik:
          </note>
          <u who="johan_andersson_08c8d7" xml:id="i-a28133879e6d913c-1" n="0ce9657b">
            <seg n="05cf58cb">
              Herr talman! Jag har två frågor till Katarina Brännström, Moderaterna,
              utifrån anförandet.
            </seg>
            <seg n="e3c3d8ad">
              Den första frågan är enkel: Vem ska sätta lön i Sverige?
            </seg>
            <seg n="cfe9ef3b">
              Den andra frågan handlar om den svenska modellen och anställningsskyddet:
              Står Katarina och Moderaterna bakom de attacker som kommer upp
              med jämna mellanrum när det gäller lagen om anställningsskydd
              kopplat till unga?
            </seg>
          </u>
          <note type="speaker" n="2c7ae08f">
            Anf. 153 KATARINA BRÄNNSTRÖM (M) replik:
          </note>
          <u who="katarina_brannstrom_bc40ef" xml:id="i-41b81a2a6e231e08-1" n="69849370">
            <seg n="171f65c3">
              Herr talman! Det var korta och koncisa frågor, som faktiskt är
              enkla att svara på för mig, även kort och koncist.
            </seg>
            <seg n="c9a167cf">
              Vi menar att det är arbetsmarknadens parter som sätter löner.
              Vi har inte sett några andra förslag och heller inte diskuterat
              något annat.
            </seg>
            <seg n="fcd6fea5">
              När det gäller den svenska modellen och anställningsskydd är
              det samma sak. Vi är nöjda med den modell som finns i dag. Självklart
              kan det alltid i alla sammanhang finnas anledning att diskutera
              om det som finns är rätt. Men vi anser att detta fyller de behov
              och krav som vi har.
            </seg>
            <seg n="5a4fc0ed">
              När vi har stor arbetslöshet ska man självklart alltid ifrågasätta
              och vända på alla stenar. Men vi är nöjda med det som är.
            </seg>
            <seg n="0dbdf0c9">
              Jag tycker att Johan Andersson använder fel ord när han pratar
              om attacker, attacker mot LAS och när det gäller unga. Jag har
              inte sett några sådana attacker.
            </seg>
            <seg n="bfd47f83">
              Det kan inte vara så att för att vi och ni är överens om vissa
              frågor måste alla tycka exakt likadant. Jag tycker att det är
              bra i en demokrati och när man vill utveckla politik att man diskuterar
              olika förslag och tankegångar. Jag ser absolut ingenting farligt
              med det.
            </seg>
          </u>
          <note type="speaker" n="3cf07ec8">
            Anf. 154 JOHAN ANDERSSON (S) replik:
          </note>
          <u who="johan_andersson_08c8d7" xml:id="i-a28133879e6d913c-2" n="0ce9657b">
            <seg n="7f6cdbbb">
              Herr talman! Jag har en kort fråga till. Den lyder: Står Katarina
              Brännström och Moderaterna bakom de förslag om vi använder ett
              lite mildare ord när det gäller ungdomslöner som har presenterats
              av två av era samarbetspartier i Alliansen?
            </seg>
          </u>
          <note type="speaker" n="317fbdfa">
            Anf. 155 KATARINA BRÄNNSTRÖM (M) replik:
          </note>
          <u who="katarina_brannstrom_bc40ef" xml:id="i-41b81a2a6e231e08-2" n="69849370">
            <seg n="1e280117">
              Herr talman! Jag förstår frågorna. Jag förstår att man på något
              vis försöker påvisa att det finns en splittring i Alliansen.
            </seg>
            <seg n="71e01360">
              Jag kan vara väldigt tydlig: Vi är helt eniga. Det visar vi bland
              annat i det här betänkandet. Vi är också helt eniga i regeringen
              när det gäller de här tankegångarna. Vi ser absolut inga som helst
              hot, inga splittringstankar eller något sådant. Vi är stolta över
              att vi under så många år har lyckats regera och faktiskt ena så
              många partier i svåra frågor.
            </seg>
            <seg n="37705b6f">
              Jag ser med viss tillfredsställelse på att våra allianskamrater
              diskuterar frågor som också speglar hur samhället ser ut. Det
              tror jag att man alltid kommer att göra i politiken. Jag är helt
              övertygad om att tidigare regeringar har gjort likadant och har
              varit tvungna att kompromissa ibland. Det kan vara väldigt bra.
              Men det finns alltså ingen splittring.
            </seg>
            <seg n="5a41ef06">
              När det gäller ungdomslöner är vi väldigt nöjda med det som sker.
              Det är billigare att anställa unga med sänkta arbetsgivaravgifter
              i Sverige. Ingångslönerna är ju i många fall rätt mycket lägre
              än för andra.
            </seg>
            <seg n="9b0d1c27">
              Självklart måste man kunna diskutera lönebildningen. Det har
              kommit flera rapporter i den frågan som jag tycker är intressanta
              att diskutera. Hur kommer det att se ut framöver? Vad kommer generationen
              efter oss i riksdagen att tycka eller de som ska sitta i förhandlingar
              med arbetsmarknadens parter? Är detta rätt modell?
            </seg>
            <seg n="603b86e1">
              Självklart måste vi kunna diskutera och prata om det. Men vi
              är helt eniga i de förslag som vi lägger fram.
            </seg>
          </u>
          <note type="speaker" n="7cb61add">
            Anf. 156 MEHMET KAPLAN (MP) replik:
          </note>
          <u who="mehmet_kaplan_77f008" xml:id="i-06d920b8c84b6c62-1" n="8a78ec6b">
            <seg n="0b9a0468">
              Herr talman! Tack, Katarina Brännström, för ett tydligt anförande!
              Det var just tydligheten som gjorde att jag kände att jag ville
              ställa några frågor. Jag hoppas då på tydliga svar.
            </seg>
            <seg n="b28aaaf2">
              Den första frågan som jag också framförde i mitt anförande är:
              Hur ser det ut på arbetsmarknaden i dag? Behöver kvinnorna vara
              oroliga?
            </seg>
            <seg n="90843a16">
              Jag har gjort en genomgång som alla där hemma skulle kunna göra
              väldigt enkelt. Sök genom någon sökmotor och skriv in anställningsintervju
              och graviditet! Man får upp tusentals träffar från oroliga kvinnor.
            </seg>
            <seg n="dc9e56eb">
              De säger saker som: Jag ska på en anställningsintervju i dag.
              Ska jag berätta att jag är gravid? Eller kan man hålla tyst om
              det tills man vet om man får arbetet?
            </seg>
            <seg n="2996b844">
              Ett annat exempel: Äntligen gravid och anställningsintervju.
              Pepp please?
            </seg>
            <seg n="b54e8607">
              Ett annat: Jag ska på anställningsintervju för ett förskolelärarjobb
              i morgon. Jag är gravid i vecka 11 och det syns ingenting. Det
              är ett tidsbegränsat jobb. Ska jag berätta?
            </seg>
            <seg n="d0f27f2e">
              Det bara fortsätter och fortsätter, Katarina Brännström. Det
              verkar inte ta slut någonstans. Det är en äkta oro hos kvinnor.
              Jag är orolig för att ni inte tar dem på allvar.
            </seg>
            <seg n="53913ce9">
              Det förslag som ligger här handlar om att kvinnor ska slippa
              få frågan Är du gravid? Vad avser Moderaterna att göra för att
              stilla denna oro?
            </seg>
          </u>
          <note type="speaker" n="4c83a01e">
            Anf. 157 KATARINA BRÄNNSTRÖM (M) replik:
          </note>
          <u who="katarina_brannstrom_bc40ef" xml:id="i-41b81a2a6e231e08-3" n="69849370">
            <seg n="b7a63c2e">
              Herr talman! Tack för frågan, Mehmet Kaplan! Det är självklart
              att detta är en fråga som speglar många kvinnors oro. Jag tror
              kanske inte att det inskränker sig till kvinnor, utan kan gälla
              även deras partner att det kan ställas frågor som faktiskt har
              negativa konsekvenser för dem och deras familj.
            </seg>
            <seg n="e0320211">
              Det är inte förbjudet att ställa frågan. Däremot är det förbjudet
              att diskriminera någon och inte anställa om det skulle finnas
              sådana svar som säger att man är gravid, planerar barn eller så.
              Det tycker jag är bra.
            </seg>
            <seg n="a9dcb95c">
              Man kan naturligtvis diskutera hur långt man ska gå i processen.
              Vad ska vara förbjudet, och vad ska vara tillåtet att säga? Samtidigt
              måste vi se på krav från en arbetsgivare, som vill anställa människor
              som passar för jobbet och passar in i gruppen. Det finns många
              krav. Någon nämnde tidigare att man till och med gör personlighetstester
              och allt möjligt.
            </seg>
            <seg n="99d036fc">
              Arbetsrätten innebär ju att när man anställer någon tills vidare
              påtar man sig också ett stort ansvar för den anställde och för
              de andra anställda på arbetsplatsen. Allting ska funka. Självklart
              vill man då ha så goda upplysningar som möjligt.
            </seg>
            <seg n="abf74a31">
              Jag själv, och Moderaterna också, kan säga att det finns ett
              problem här, men vi är inte i dagsläget beredda att göra några
              förändringar på den punkten. Man ska dock alltid vara öppen för
              att diskutera sådana här saker, tycker jag. Man får inte diskriminera
              på grund av något så mänskligt som att någon bildar familj.
            </seg>
          </u>
          <note type="speaker" n="f5703e57">
            Anf. 158 MEHMET KAPLAN (MP) replik:
          </note>
          <u who="mehmet_kaplan_77f008" xml:id="i-06d920b8c84b6c62-2" n="8a78ec6b">
            <seg n="1618a78e">
              Herr talman! Tack, Katarina Brännström, för tydlighet ännu en
              gång! I den tydligheten låg då det som Katarina Brännström säger
              om att arbetsgivare har ett behov av att hitta någon som passar
              för jobbet och för arbetsplatsen. Från mitt perspektiv är det
              väldigt problematiskt när det gäller graviditet. Att en kvinna
              som är gravid eller planerar att bli det därigenom skulle ha diskvalificerat
              sig för ett jobb eller en arbetsplats tycker jag rimmar väldigt
              illa med idén om hur vi vill ha vårt samhälle.
            </seg>
            <seg n="4ebfd2ec">
              Miljöpartiet tycker att diskriminering som har samband med kön
              och graviditet är ett brott mot de mänskliga rättigheterna och
              inte borde höra hemma i ett jämställt samhälle. Jag är säker på
              att Katarina Brännström tycker detsamma, men resultatet av att
              ha kvar en ordning där man får fråga om en person är gravid utan
              att behöva använda svaret menar jag går emot principen om ett
              jämställt samhälle.
            </seg>
            <seg n="ce63a73d">
              I ett långsiktigt perspektiv innebär detta också att arbetsgivare
              förlorar kompetent arbetskraft. Det är den som har de bästa meriterna
              som ska få jobbet, oavsett om hon är gravid eller inte. Diskriminering
              bidrar ju till att kvinnor i fertil ålder får en svag ställning
              på arbetsmarknaden.
            </seg>
            <seg n="de6bd9c4">
              Detta borde vara självklart även ur arbetslinjens perspektiv.
              Nu kommer jag till min sista fråga. Måste kvinnor spela in samtal
              under anställningsintervjun för att kunna vara säkra på att de
              svar de ger på den här tillåtna frågan inte kommer att användas
              mot dem?
            </seg>
          </u>
          <note type="speaker" n="31d50fb2">
            Anf. 159 KATARINA BRÄNNSTRÖM (M) replik:
          </note>
          <u who="katarina_brannstrom_bc40ef" xml:id="i-41b81a2a6e231e08-4" n="69849370">
            <seg n="da2ff680">
              Herr talman! Det vore hemskt om vi skulle få ett samhälle där
              man skulle behöva spela in samtal för att bevisa vad som har sagts.
              Det vore verkligen olyckligt.
            </seg>
            <seg n="afcb5181">
              Det får absolut inte vara så att vi diskriminerar kvinnor på
              grund av graviditet eller för att de tänker bilda familj. Men
              när man anställer någon ingår man ett avtal. Det är två parter
              som ingår ett anställningsavtal som har ganska vida konsekvenser.
              Det kan också vara så att man frågar om makens eller makans arbete
              eftersom det kan innebär att man anställer någon som kommer att
              flytta och så vidare. Det finns många saker som vägs in i en bild
              av om en person är lämplig.
            </seg>
            <seg n="dbbc2736">
              Jag tror att man gör det lite väl hårt om man säger att det är
              diskvalificerande eller diskriminerande. Som arbetsgivare tar
              man också på sig ett stort ansvar. Föräldraledigheten varar ju
              i 18 månader, och det ska skaffas vikarier och annat. Det är självklart
              att man ur planeringssynpunkt vill veta vissa saker, men det är
              lika självklart att detta inte ska leda till att någon inte får
              ett jobb. Det är viktigt att framhålla detta.
            </seg>
            <seg n="999bdd04">
              Det blir svårt om vi ska precisera exakt vilka frågor som får
              ställas vid en anställningsintervju, för det finns mycket som
              kan komma fram och som kan ha betydelse i sammanhanget. Vi vet
              att människor med utländskt klingande namn har svårt att ens få
              komma på anställningsintervju. Man har talat om att nollställa
              ansökningar och annat för att inte visa det.
            </seg>
            <seg n="3896b179">
              Det finns problem när det gäller vilka vi vill anställa. Vi har
              alla ett ansvar för att jobba vidare med att se till att det blir
              den bästa kompetensen som avgör vem som får ett jobb och ingenting
              annat.
            </seg>
          </u>
          <note type="speaker" n="1fb64690">
            Anf. 160 JOSEFIN BRINK (V) replik:
          </note>
          <u who="josefin_brink_4d45f6" xml:id="i-09e60bbb43513deb-1" n="db8d595b">
            <seg n="0820eee4">
              Herr talman! Jag har två frågor till Katarina Brännström.
            </seg>
            <seg n="faf6c03a">
              För det första sade Katarina Brännström i sitt anförande att
              Vänsterpartiet hade förslag som skulle göra det svårare för unga
              att komma in på arbetsmarknaden. Jag vill gärna veta vilka förslag
              det är och på vilket sätt de kommer att göra det svårare för unga
              att få jobb.
            </seg>
            <seg n="89ff5397">
              För det andra har jag en fråga om kostnaden för ungas arbete.
              Sänkningen av arbetsgivaravgiften för unga har ju utvärderats
              och befunnits inte ha någon effekt alls på ungdomsarbetslösheten.
              Senast häromdagen i Dagens Nyheter presenterades ytterligare en
              i raden av sådana utredningar. Det var Anders Forslund från IFAU
              som konstaterade att det här är en väldigt dyr reform som inte
              har haft någon effekt. Det är ungefär lika stor andel unga som
              tidigare som jobbar, men det har kostat ungefär 50 miljarder.
            </seg>
            <seg n="fe21f51e">
              Katarina Brännström säger att Moderaterna i alla fall inte vill
              gå in och styra över lönebildningen och sänka några löner på politisk
              väg. Det är vi väldigt tacksamma för i Vänsterpartiet. Men inte
              desto mindre står det att utskottet vill betona vikten av att
              det blir billigare att anställa ungdomar. Det uppfattar jag som
              att det är mer som ska göras på det här området. Då undrar jag
              dels hur det ska gå till, dels på vilket sätt man tänker sig att
              detta ska få effekt. Den första sänkningen av arbetsgivaravgiften
              fick ju inte det.
            </seg>
          </u>
          <note type="speaker" n="61a65b79">
            Anf. 161 KATARINA BRÄNNSTRÖM (M) replik:
          </note>
          <u who="katarina_brannstrom_bc40ef" xml:id="i-41b81a2a6e231e08-5" n="69849370">
            <seg n="cecf0c34">
              Herr talman! Det är klart att vi kan diskutera detta med unga,
              med hinder och hur krångligt och dyrt det är och så vidare.
            </seg>
            <seg n="0996675b">
              Vi kan nog alla vara överens om en sak: Vi måste vara beredda
              att pröva olika vägar för att se till att vi får in fler unga
              på arbetsmarknaden. Nu är det vi som har ansvaret, för vi har
              regeringsansvaret. Självklart måste vi titta på vad som kan göras.
            </seg>
            <seg n="70ecbeb6">
              Det vi har sagt handlar mycket om utbildning: Hur får vi in flera?
              Då diskuterar vi bland annat lärlingsplatser i skolan, och vi
              utreder och diskuterar också lärlingsprovanställningar som en
              helt ny anställningsform där man ska kombinera arbete med utbildning
              och få en lärlingslön.
            </seg>
            <seg n="f42679c8">
              När det gäller detta med att kostnaderna för sänkningen av arbetsgivaravgiften
              för unga har utvärderats vill jag säga att jag tar en del av utvärderingarna
              med en nypa salt. För det första har reformerna inte funnits särskilt
              länge. För det andra har det under den här tiden varit först högkonjunktur
              och därefter en total och helt unik nedgång över hela världen.
              Då kan man inte utvärdera en enskild reform och tala om vad den
              skulle vara värd, vad den har kostat eller vad den har genererat
              för arbete. Jag tycker att man tar sig vatten över huvudet här.
              Det är min personliga uppfattning.
            </seg>
            <seg n="22f03d7d">
              Vi måste låta saker och ting verka betydligt längre, och vi måste
              vara beredda att diskutera hur vi kan få unga in på arbetsmarknaden.
              Att bygga upp fler hinder, ta bort undantag och annat tror jag
              inte på. Snarare måste vi fråga oss det motsatta: Hur sänker vi
              trösklarna? Hur gör vid det lättare att anställa? Det är något
              vi alla borde fundera mycket mer över. Vi lyssnar gärna på goda
              förslag när det gäller hur vi ska riva bort hinder för att komma
              in på arbetsmarknaden.
            </seg>
          </u>
          <note type="speaker" n="b0e0285c">
            Anf. 162 JOSEFIN BRINK (V) replik:
          </note>
          <u who="josefin_brink_4d45f6" xml:id="i-09e60bbb43513deb-2" n="db8d595b">
            <seg n="ab680d6f">
              Herr talman! Då konstaterar jag att Katarina Brännström faktiskt
              inte kunde ge några riktiga svar på vad det var som Vänsterpartiet
              hade föreslagit och som skulle försvåra för unga att komma in
              på arbetsmarknaden utom det som hon kom in på mot slutet, nämligen
              att ta bort tvåpersonersundantaget i LAS. Det är en fråga som
              har väldigt lite att göra med huruvida ungdomar kommer in på arbetsmarknaden
              eller inte. En majoritet av alla unga omfattas över huvud taget
              inte av LAS, och det är knappt mätbart hur många unga som är arbetslösa
              på grund av att de har blivit uppsagda i samband med neddragningar
              och har hamnat i en turordningslista. Jag vågar påstå att den
              frågan är en ickefråga när det gäller ungdomars arbetslöshet.
              Däremot är det en väldigt stor fråga för de personer som inte
              har en rättssäkerhet på sin arbetsplats att de ska kunna ingå
              i samma demokratiska förhandlingsprocess som andra när det gäller
              uppsägningar.
            </seg>
            <seg n="7cff3abc">
              Okej, vi lämnar det. Katarina Brännström talade inledningsvis
              om att det är krångligt och dyrt att anställa ungdomar. Jag vet
              inte om jag tycker att det är vare sig speciellt krångligt eller
              speciellt dyrt.
            </seg>
            <seg n="f7099c75">
              Jag tycker inte heller att jag fick något riktigt bra svar på
              frågan: Är det ytterligare sänkningar av kostnaderna för att anställa
              ungdomar som Alliansen förespråkar? Det står i betänkandet här.
            </seg>
            <seg n="5f6f20e4">
              Man kanske ska avvakta och så vidare. Men det känns väl ändå
              lite retligt att det här inte har haft någon effekt. Det är inte
              Vänsterpartiet som har hittat på detta, utan det är de forskare
              som har utvärderat det här.
            </seg>
            <seg n="57fec5ca">
              Och jag vill säga att Vänsterpartiet är varma anhängare av att
              satsa mycket mer på utbildning, på en förbättrad yrkesutbildning
              och även på lärlingsanställningar. Men vi tror inte på att försämra
              anställningstryggheten ytterligare för ungdomar genom att hitta
              på ytterligare nya otrygga anställningsformer. Vi ser inte det
              här sambandet mellan ökad otrygghet och fler jobb, som Moderaterna
              verkar vara varma anhängare av.
            </seg>
          </u>
          <note type="speaker" n="523d8ba8">
            Anf. 163 KATARINA BRÄNNSTRÖM (M) replik:
          </note>
          <u who="katarina_brannstrom_bc40ef" xml:id="i-41b81a2a6e231e08-6" n="69849370">
            <seg n="f89ee339">
              Herr talman! Jag anser det var därför jag sade det i mitt anförande
              att Vänsterpartiet ser väldigt ensidigt på det här med arbetsrätten.
              Man talar bara om arbetstagarens rättigheter. Man vill inte ha
              visstidsanställningar. Man vill ta bort sådana saker för att öka
              tryggheten.
            </seg>
            <seg n="dd3d936c">
              Det är gott och väl. Men vi kan se att det kan få arbetsgivare
              att faktiskt fundera ytterligare en gång eller fundera ännu längre
              på om de verkligen ska anställa, eftersom de tar på sig ett väldigt
              stort ansvar.
            </seg>
            <seg n="60fa2bac">
              Om man bara vill ha tillsvidareanställningar på ett visst sätt
              tror jag att det kommer att drabba de unga. Det var det jag menade
              i mitt anförande.
            </seg>
            <seg n="7fbfb883">
              Vi har heller ingenting sagt om försämringar när det gäller anställningsskydd
              eller när det gäller ungdomars rättigheter eller annat. Men vi
              i den här kammaren måste se balansen, som finns mellan arbetsgivare
              och arbetstagare, och skapa en balans som gör att det blir fler
              anställda, att det är lätt att anställa, att man vill anställa
              och att man är beredd att ta på sig det ansvaret.
            </seg>
            <seg n="9af84311">
              Det kan inte vara så att vi bara ensidigt ser till den ena parten,
              för då tror jag att det blir ännu svårare att komma in på arbetsmarknaden
              för den som står långt ifrån.
            </seg>
          </u>
          <note type="speaker" n="d75e45d7">
            Anf. 164 HANS BACKMAN (FP):
          </note>
          <u who="hans_backman_c4934c" xml:id="i-ee662b382afc7127-0" n="a43c7024">
            <seg n="119fd9a7">
              Herr talman! Jag ska börja med att yrka bifall till förslaget
              i betänkandet AU9 Vissa arbetsrättsliga frågor .
            </seg>
            <seg n="be664e33">
              Herr talman! Den svenska modellen utgör, som har påtalats från
              talarstolen här i kväll, en god grund för en väl fungerande arbetsmarknad.
              Därför är det förstås viktigt att grunden för arbetsrätten består
              framöver. Den arbetsrättsliga lagstiftningen är och ska vara en
              stabil grund för förhållandena på arbetsmarknaden, och lagen om
              anställningsskydd, LAS, är ett av de centrala regelverken på området.
            </seg>
            <seg n="5e110cd6">
              Folkpartiet och Alliansen stöder regeringens arbete med att föra
              Sverige mot full sysselsättning och därigenom minska utanförskapet.
              Centralt i det arbetet är att det ska vara lätt att anställa.
            </seg>
            <seg n="c34cb3bc">
              Utformningen av delar av arbetsrätten gör dock att vissa grupper,
              som unga och utrikesfödda, kan möta svårigheter att etablera sig
              på arbetsmarknaden. Detta är väl känt. Det är därför viktigt att
              särskilt underlätta skapandet av nya anställningar för de grupper
              som har svårigheter att etablera sig på arbetsmarknaden och att
              också skapa möjligheter för dessa att kvarstå i arbete.
            </seg>
            <seg n="48383bed">
              Vi kan alla konstatera att detta är en stor utmaning som har
              blivit än större med anledning av den kris och orostid som råder
              i delar av Europa och den övriga världen. I detta sammanhang är
              det dock värt att nämna det positiva tonläget i dagens konjunkturbarometer,
              vilken bekräftar bilden av att hushåll och företag i Sverige ser
              ljusare på framtiden. De inhemska förutsättningarna i landet för
              en successivt högre tillväxt är också goda.
            </seg>
            <seg n="329ff5df">
              Bland annat är hushållens sparande högt i ett historiskt perspektiv,
              vilket ger ordentligt utrymme för konsumtionsökningar när framtidstron
              återvänder. Detta är särskilt viktigt denna gång, eftersom exporten,
              enligt Konjunkturinstitutet, inte kommer att vara en lika stark
              motor som vid tidigare återhämtningar detta då förstås på grund
              av den rådande oron i delar av Europa och övriga världen, som
              jag tidigare nämnde.
            </seg>
            <seg n="a2147326">
              Men en av de stora utmaningarna vi har här på hemmaplan i Sverige
              är ungdomsarbetslösheten. Det är viktigt att vi fortsätter att
              uppmärksamma alla de ungdomar som vill komma över den höga tröskeln
              in på arbetsmarknaden, som finns i dag. Och det är av stor betydelse
              att vi tillsammans hjälps åt att hitta vägar som kan föra in dessa
              ungdomar på arbetsmarknaden. Därför utreder regeringen för närvarande
              frågan om lärlingsprovanställningar, och en proposition är aviserad
              till våren 2012.
            </seg>
            <seg n="bfb540d3">
              Vi i Folkpartiet vill också betona vikten av att ungdomar inte
              hoppar av skolan och att lärlingsutbildningar med lärlingslön
              införs. Vi är övertygade om att det är en bra väg in för ungdomar
              när det gäller att få ett arbete. Det är bra också för företagarna
              som kan få ungdomar som blir utbildade för precis det jobb som
              företaget har behov av att få utfört.
            </seg>
            <seg n="4580a8a8">
              Jag skulle i sammanhanget vilja säga att vi i Folkpartiet förstås
              anser att det är parterna på arbetsmarknaden som ska sätta löner.
              Det är fackföreningsrörelsens representanter och arbetsgivarens
              representanter och deras organisationer som ska förhandla om lönerna
              på arbetsmarknaden.
            </seg>
            <seg n="9444463c">
              Ungdomsavtal har det talats om här i talarstolen, bland annat
              av Socialdemokraternas företrädare. Det har inte att göra med
              att sänka ingångslöner. Ungdomsavtalen är ju ett sätt att underlätta
              för ungdomar som har svårt att komma in i arbete. Det är ofta
              ungdomar som inte har slutfört sina grundskolestudier eller gymnasiestudier.
              Det handlar om att ge dem en möjlighet att via handledning och
              utbildning med betalning få ett inträde till ett jobb. När man
              då stiftar dessa ungdomsavtal är det självklart att både fackföreningen
              och arbetsgivaren ska vara överens om den exakta utformningen
              av detta ungdomsavtal i den bransch som det införs i.
            </seg>
            <seg n="88ff7f9b">
              Vi har exempelvis IF Metall som har jobbat med denna typ av ungdomsavtal.
              I Sollentuna kommun har man nu börjat tala om att införa sådana
              här typer av ungdomsavtal.
            </seg>
            <seg n="71a4b476">
              Säg att ett sådant gäller under ett år! Sedan är det förstås
              sannolikt att den unge personen har en möjlighet att få ett fast
              jobb och då självklart med en ingångslön.
            </seg>
            <seg n="634d4abc">
              Alla här i riksdagen, och inte bara i riksdagen, utan alla i
              hela Sverige och i stort sett alla i hela världen tycker att det
              är viktigt att alla människor som kan och vill arbeta ska ges
              möjlighet att göra det utifrån sina förutsättningar. Och de arbetsrättsliga
              reglerna i Sverige ger goda förutsättningar för att kombinera
              just trygga förhållanden på arbetsmarknaden med en hög sysselsättningsnivå.
            </seg>
            <seg n="c45321f7">
              I sammanhanget kan det konstateras att en beredning pågår i Regeringskansliet
              av ett antal justeringar av gällande regler. Då vill vi i Alliansen
              särskilt nämna det arbete som pågår inom Regeringskansliet som
              gäller förslag till en ändring i LAS i avsikt att förtydliga att
              visstidsanställningar inte får kombineras på ett sätt som utgör
              ett missbruk. En departementspromemoria remitterades under hösten,
              och remissvar analyseras för närvarande inom Regeringskansliet.
            </seg>
            <seg n="1b80630f">
              En särskild fråga handlar om regelverket när det gäller balansen
              mellan arbetsgivares och arbetstagares intressen vid tvister om
              uppsägning. Här välkomnar jag den utredning i frågan som regeringen
              tillsatte i september 2011. Här kan utredaren även överväga förändringar
              i bestämmelserna om avskedanden, om det bedöms lämpligt. Detta
              uppdrag ska redovisas i september 2012.
            </seg>
            <seg n="b74a2a08">
              Herr talman! Det är viktigt, tycker jag, att säga att vi i Folkpartiet
              anser att den svenska modellen, där svenska kollektivavtal verkar
              tillsammans med lagregler, i huvudsak fungerar bra och är en god
              grund för en väl fungerande arbetsmarknad. Därför bör grunden
              för arbetsrätten förstås bestå också framöver.
            </seg>
            <seg n="8342d00c">
              Den modell där förhållandena på arbetsmarknaden i hög grad regleras
              genom avtal mellan arbetsmarknadens parter bör värnas. Det är
              en modell som förutsätter att arbetsmarknadens parter tar ett
              stort ansvar och uppträder på ett ansvarsfullt sätt. Parterna
              har ju själva i stor utsträckning de verktyg som behövs för att
              rätta till det som kan uppfattas som obalanser eller brister.
            </seg>
            <seg n="423d098d">
              Det kan här också hänvisas till den utredning jag tidigare nämnde
              som tillsattes i september 2011 för att göra en översyn av regelverket
              om tvister i samband med uppsägning. För översynen ska endast
              avse tvister om avslutande av anställningar och omfatta kostnader
              som uppstår efter det att en uppsägning har ägt rum.
            </seg>
            <seg n="ab480c59">
              Översynen ska avse både uppsägning på grund av arbetsbrist och
              uppsägning av personliga skäl. Frågor som avser turordning vid
              uppsägning på grund av arbetsbrist ska dock lämnas utanför. Frågan
              om turordning är i hög grad de avtalsslutande parternas ansvar.
            </seg>
            <seg n="c9c74c38">
              I det här sammanhanget tycker jag att det är intressant, herr
              talman, att fackförbundet Unionen nu uttalat att kompetens, inte
              anställningstid, skapar trygghet på arbetsmarknaden och att Unionen
              därför i årets avtalsrörelse är berett att diskutera den tidigare
              principen om sist in och först ut.
            </seg>
            <seg n="f1a0201d">
              Jag ska nu citera Niklas Hjert, Unionens förhandlingschef och
              också ordförande för PTK:s förhandlingsgrupp. Han har sagt så
              här i tidningen Kollega: Man måste utgå från hur verkligheten
              ser ut. Man ska vara medveten om att medlemmarnas uppfattning
              om var trygghet kommer ifrån också förändras. Nu pekar en majoritet
              av medlemmarna på att kompetens är det viktigaste för att man
              ska känna sig trygg på arbetsplatsen. Han fortsätter: De här frågorna
              är svåra och laddade på många sätt. Men vi får inte vara rädda
              för att diskutera dem. Den svenska modellen bygger på parternas
              förmåga att utveckla regelverket så att det är i takt med tiden.
              Om vi inte gör det kommer inte modellen hålla.
            </seg>
            <seg n="936d459c">
              Då vi i Sverige är överens om att den svenska modellen i huvudsak
              fungerar bra är det förstås viktigt att, så som Niklas Hjert är
              inne på, vara öppen för moderniseringar av densamma så att den
              kan fortsätta tjäna oss väl även i framtiden.
            </seg>
            <seg n="961b9b02">
              Herr talman! Till sist vill jag säga några ord om att vi är medvetna
              om att det i vissa sammanhang, till exempel vid långa entreprenadkedjor,
              kan vara svårt att fastställa vem som är att anse som arbetsgivare
              och vem som därmed är betalningsskyldig för lön och andra förpliktelser
              enligt anställningsavtalet. Den svenska modellen, där förhållandena
              på arbetsmarknaden i hög grad regleras genom avtal mellan arbetsmarknadens
              parter, fungerar i huvudsak väl och bör värnas. Regelverket säkerställer
              dock inte att till Sverige utstationerade arbetstagare, särskilt
              när flera underentreprenörer bildar entreprenadkedjor, erhåller
              intjänade löner med mera.
            </seg>
            <seg n="db7d423d">
              Därför anser vi i allianspartierna tillsammans med Socialdemokraterna
              och Miljöpartiet att riksdagen bör tillkännage för regeringen
              som sin mening att denna inom kort ska återkomma till riksdagen
              med initiativ i syfte att säkerställa ändamålsenliga regler för
              uppdragsgivares, alltså huvudentreprenörs, ansvar i utstationeringssituationer.
            </seg>
          </u>
          <note type="speaker" n="36a94bff">
            Anf. 165 JOHAN ANDERSSON (S) replik:
          </note>
          <u who="johan_andersson_08c8d7" xml:id="i-a28133879e6d913c-3" n="0ce9657b">
            <seg n="b740239a">
              Herr talman! Jag har några frågor till Hans Backman med anledning
              av hans anförande. Naturligtvis rör de ungdomslöner och det förslag
              som Folkpartiet lämnade.
            </seg>
            <seg n="74b77827">
              Jag kan bara konstatera att i och med detta förslag inser också
              Folkpartiet att regeringen har misslyckats med att skapa jobb
              åt unga, om inte annat är det väl utifrån det som man ska se det
              här utspelet från Jan Björklund.
            </seg>
            <seg n="6cb94704">
              Jag har två frågor. Den ena handlar om Hans Backmans och Folkpartiets
              syn när det gäller offentlig sektor. Vad jag förstod när jag läste
              Folkpartiets förslag handlar det om de hundra största kommunerna
              i landet, alltså enkom offentlig sektor och inte privat sektor.
              Min fråga är: Varför ska man särbehandla offentlig sektor och
              där ingå de här överenskommelserna?
            </seg>
            <seg n="ea889c53">
              Hans Backman svarade delvis på min andra fråga som handlar om
              den svenska modellen. Jag var lite orolig att man från Folkpartiets
              sida ser den svenska modellen som någonting annat än vad den egentligen
              är.
            </seg>
            <seg n="728089ea">
              Vi var några stycken, bland andra jag, Katarina Brännström och
              Penilla Gunther, på ett seminarium för ett par veckor sedan där
              Nils Karlson från Ratio svenskt näringslivs eget forskningsinstitut
              deltog. Vi pratade mycket om arbetsrätt och om LAS, och vi hade
              ett bra samtal över lag, tycker jag. Han pekade mycket på att
              det inte går att rycka ut en enskildhet genom att göra förändringar
              eller försämringar i LAS, utan man måste se det i sin helhet när
              det gäller den svenska modellen och kopplat till en stark a-kassa
              och en stark sjukförsäkring. Där har det ju skett en hel del rejäla
              förändringar.
            </seg>
            <seg n="39c9bf0a">
              Jag vill bara höra med Hans Backman om han instämmer i de slutsatser
              som i vart fall svenskt näringslivs tankesmedja med flera ger
              uttryck för.
            </seg>
          </u>
          <note type="speaker" n="45629e71">
            Anf. 166 HANS BACKMAN (FP) replik:
          </note>
          <u who="hans_backman_c4934c" xml:id="i-ee662b382afc7127-1" n="a43c7024">
            <seg n="84ba9fc0">
              Herr talman! Tack, Johan Andersson! Jag börjar med jobben för
              ungdomar. Alla vi som jobbar med politik har ett gemensamt ansvar
              för att vi inte vare sig tidigare, socialdemokratiska regeringar
              eller den nuvarande regeringen har lyckats lösa detta problem
              för ungdomarna. Vi måste med gemensamma krafter finna vägar för
              att klara av detta. Det är mot den bakgrunden som vi har väckt
              detta förslag om ungdomsavtal.
            </seg>
            <seg n="f48b6d1a">
              Att vi i Folkpartiet har gått ut och sagt att vi tycker att även
              kommunerna skulle kunna ta ett ansvar och införa dessa ungdomsavtal
              beror på att vi i kommunerna har politiker som fungerar som arbetsgivare.
              Vi vill uppmana våra kommunpolitiker att fundera över detta i
              sin arbetsgivarroll då man i SKL och tillsammans med fackföreningarna
              tittar på möjliga utformningar av ungdomsavtal inom den offentliga
              sektorn. Men självklart är vi lika positiva till att man har ungdomsavtal
              inom den privata sektorn, såsom exempelvis IF Metall har tagit
              initiativ till. Vi vill inte exkludera någon sektor från detta
              utan vill att idéerna prövas, eller hoppas att de kan prövas,
              och kan finna gehör.
            </seg>
            <seg n="4090e43b">
              När det gäller LAS håller jag med om att det är viktigt att se
              på arbetsmarknadspolitiken som en helhet, och i de diskussioner
              som förs ute i samhället, inom Folkpartiet och inom regeringen
              förstås också fundera på hur vi ska utarbeta detta.
            </seg>
            <seg n="bd9f4b90">
              Vi tycker att det är intressant att exempelvis Unionen nu börjar
              fundera tillsammans med sina arbetsgivarmotparter på hur man ska
              kunna komma vidare i frågan om att kanske bygga om turordningsreglerna
              till att mer fokusera på kompetens.
            </seg>
            <seg n="274736c1">
              Sedan vill jag också säga att anställningstid förstås alltid
              kommer att ge kompetens, så det kan ju vara ett viktigt kriterium
              när man bedömer en persons styrka på en arbetsplats.
            </seg>
          </u>
          <note type="speaker" n="db6809b2">
            Anf. 167 JOHAN ANDERSSON (S) replik:
          </note>
          <u who="johan_andersson_08c8d7" xml:id="i-a28133879e6d913c-4" n="0ce9657b">
            <seg n="ff041d1f">
              Herr talman! Jag har en följdfråga utifrån det som Hans Backman
              sade, men först ska jag göra ett klarläggande när det gäller IF
              Metalls överenskommelse om ungdomsavtal eller utbildningsavtal.
              Det är ett utbildningsavtal med tidsbegränsad anställning för
              ungdomar. Dessutom är det få arbetsgivare och fackliga organisationer
              som har nyttjat det här man har träffat väldigt få överenskommelser.
              Det har alltså inte varit någon större hit så här långt.
            </seg>
            <seg n="0328ab1e">
              Hans Backman sade att man kan gå vidare även inom privat sektor
              med de här lönesänkarkraven. Följdfrågan blir då: Tror inte Hans
              Backman att parterna själva kan hantera den här frågan? Vad är
              skillnaden på ert förslag och arbetsmarknadspolitiska åtgärder?
              I dag finns det ju väldigt många arbetsmarknadspolitiska åtgärder.
              Har regeringen och Alliansen misslyckats med sin arbetsmarknadspolitik?
              Är det grunden till Folkpartiets utspel?
            </seg>
          </u>
          <note type="speaker" n="e6d89690">
            Anf. 168 HANS BACKMAN (FP) replik:
          </note>
          <u who="hans_backman_c4934c" xml:id="i-ee662b382afc7127-2" n="a43c7024">
            <seg n="1efdfb92">
              Herr talman! Jag skulle vilja säga att i delar har vi absolut
              lyckats med vår arbetsmarknadspolitik. Vi har exempelvis fått
              in nära 200 000 personer från utanförskap sedan regeringen tillträdde
              2006, och detta i en tid som har präglats av en internationell
              finansiell kris. Men just ungdomsarbetslösheten har vi levt med
              länge, både under socialdemokratiska regeringar och nuvarande
              regering.
            </seg>
            <seg n="1a346307">
              Här har vi alltså en utmaning att jobba vidare med. Det handlar
              inte om lönesänkaravtal, som Johan Andersson kallar det. Vi har
              självklart förtroende för att parterna på arbetsmarknaden kan
              hantera detta. Det vi har sagt att vi skulle vilja se inom exempelvis
              den offentliga sektorn är ett utbildningsavtal, precis som det
              IF Metall har egentligen. Det gör att man som ung får en möjlighet
              att komma in på en arbetsplats och få handledning och utbildning
              med betalning. Det kanske löper under ett år, och den exakta utformningen
              kommer fackföreningen och arbetsgivaren överens om när avtalet
              spikas.
            </seg>
            <seg n="333d9b79">
              Sedan är det högst troligt att den unge får ett fast jobb. Det
              har bland annat visat sig det är en av orsakerna till att jag
              är positiv till det här att praktikantplatser på olika företag
              ofta leder till att ungdomarna får ett jobb. De får göra det som
              så många ungdomar vill. De får visa att de kan.
            </seg>
            <seg n="a39d31e7">
              De får visa att de fungerar på en arbetsplats, arbetsgivaren
              blir trygg och säker med det och anställer personen i fråga. Det
              är sådana vägar vi vill arbeta fram för att kunna ge dessa möjligheter.
              Det tror vi att bland annat ungdomsavtalet kan ge men också förstås
              de utredningar som regeringen nu jobbar med.
            </seg>
            <seg n="0bd5008b">
              Lärlingsprovanställningar är en viktig väg. Jag träffade senast
              i dag företagare som var mycket positiva till det. Det har visat
              sig att många företag är beredda att ta emot lärlingar. De tror
              att det är bra för företaget. De kan, som jag sade i mitt anförande,
              utbilda ungdomar till exakt det jobb som företaget behöver. En
              av de saker vi har problem med är just matchningen, att få rätt
              utbildade personer till rätt arbeten. Här ges en möjlighet att
              lösa även matchningsproblemet, eller åtminstone en del av det.
            </seg>
          </u>
          <note type="speaker" n="42fd9735">
            Anf. 169 ANNIKA QARLSSON (C):
          </note>
          <u who="annika_qarlsson_10ba5c" xml:id="i-067810caa5dabe80-0" n="19024339" next="i-fbbc873ebffd4ac1-0">
            <seg n="875e45b9">
              Herr talman! I betänkandet behandlar vi regeringens skrivelse
              ILO:s rekommendation (nr 200) om hiv/aids och arbetslivet . Vi
              har på den en följdmotion och utöver det ett antal arbetsrättsliga
              motioner. I betänkandet finns också ett tillkännagivande att regeringen
              ska återkomma till riksdagen för att säkerställa ändamålsenliga
              regler för uppdragsgivares ansvar i utstationeringssituationer.
            </seg>
            <seg n="b0a45d64">
              ILO:s rekommendation är det första internationella instrumentet
              för främjande av mänskliga rättigheter med inriktning på hiv/aids
              i arbetslivet. För Sveriges del har det kanske inte så stor betydelse
              men för många andra länder är det oerhört viktigt. Det är helt
              klart ett steg i rätt riktning. Den omfattar alla arbetstagare
              och alla sektorer, såväl privat som offentlig och såväl formell
              som informell sektor.
            </seg>
            <seg n="1d2c6bef">
              Sveriges politik ligger väl i linje med rekommendationens förslag
              till åtgärder. Sverige antog i april 2006 en handlingsplan, och
              Arbetsmiljöverket har föreskrifter som för närvarande ses över.
            </seg>
            <seg n="7fed6d6c">
              Under 2011 har det konstaterats 237 fall i Sverige. Det är ungefär
              så det har sett ut under de senaste åren. I följdmotionen från
              Sverigedemokraterna vill man att det ska vara möjligt för arbetsgivaren
              att fråga arbetstagare, och till och med kräva läkarintyg, om
              hiv/aids-status i vissa sektorer. Sett till omfattningen av antalet
              fall och sett till att arbetsgivaren i dag har frågerätt som är
              vidsträckt om än inte fri känns Sverigedemokraternas krav som
              sprunget ur en hotbild som inte existerar.
            </seg>
            <seg n="a2e1b131">
              Vänsterpartiets yrkande om frågeförbud berör på ett sätt hiv/aids
              men är mer ett generellt frågeförbud. Där är kravet att frågor
              måste vara sakligt grundade. Det här är ett gränsland som är svårt
              att reglera utan att det blir fyrkantigt och svårt att efterleva.
              Också här blir svaret, så här långt, att frågerätten är vidsträckt,
              men den är inte helt fri med betoningen på inte helt fri.
            </seg>
            <seg n="4c373930">
              Rätten till respekt för privatlivet å ena sidan och å andra sidan
              ansvaret för att kunna leda och fördela arbetet krockar ibland
              här, även om de exempel jag hört från talarstolen inte handlar
              om krockar på det här området utan om diskriminering. Att diskriminera
              någon är absolut inte fritt, som när en fråga om planerade barn
              leder till att någon annan får tjänsten. Det är under den lagstiftningen
              som dessa frågor i allra högsta grad hör hemma. Det finns, vilket
              sagts tidigare, en utredning om integritetsskydd, och den bereds
              i Regeringskansliet. Jag tar med mig frågan för att se hur långt
              bort i tiden den ligger.
            </seg>
            <seg n="2912cd5f">
              Tillkännagivandet från utskottet är att säkerställa ändamålsenliga
              regler för uppdragsgivares och huvudentreprenörers ansvar i utstationeringssituationer.
              I Sverige finns en rad lagar som skyddar anställda hos underleverantörer.
              Det finns kollektivavtal där dessa lagar finns tecknade liksom
              konkurslagen, förmånsrättslagen, lönegarantilagen och MBL. Nu
              är gemensamma regler på gång inom EU just för att se över denna
              reglering. Då har vi att se över hur de passar in i svensk reglering
              för att sedan kunna implementeras.
            </seg>
            <seg n="bcf13c94">
              Även här finns en balansakt att ta hänsyn till. Det gäller att
              säkra att det inte sätts i system att oseriösa företag lurar företag
              i stället för arbetstagare. Vi måste således nå båda parterna,
              och dessutom får det inte hindra rörligheten.
            </seg>
          </u>
          <note n="d36b16c9">
            Med det yrkar jag bifall till utskottets förslag i betänkande
            AU9.
          </note>
          <u who="annika_qarlsson_10ba5c" xml:id="i-fbbc873ebffd4ac1-0" n="19024339" prev="i-067810caa5dabe80-0">
            <seg n="9b741bb6">
              Självklart måste jag även svara på en del frågor som har kommit
              med anledning av ett utspel som vi gjorde förra veckan. Det är
              ett utspel som väckt känslor och som gjort att jag nästan frågat
              mig om det finns yttrandefrihet i alla frågor i Sverige i dag.
            </seg>
            <seg n="198e2f65">
              Det jag tog upp i intervjun med Ekot var kopplat till att vi
              har hög ungdomsarbetslöshet i Sverige. Som många talare före mig
              sagt är det ett problem som funnits i decennier och som vuxit
              sig starkare i lågkonjunkturerna. Vi har sett att den hejdats,
              men vi har inte sett att den går i rätt riktning. Alliansregeringen
              har gjort många olika insatser, sänkt kostnaderna för att anställa
              och öppnat upp för möjligheten att komma från skolan. När det
              gäller lärlingsprovanställningar har vi en utredning på gång.
              Vi har alltså satt i sjön många saker just för att öppna upp möjligheten
              för fler unga att komma in i arbete.
            </seg>
            <seg n="e0786ac5">
              När vi talar om dessa frågor vill jag säga att vi på den svenska
              arbetsmarknaden har en svensk modell som, hör och häpna, även
              Centerpartiet tycker är riktigt bra. Det är lite spännande, för
              när man tycker att någonting är riktigt bra måste man också kritisera
              de brister som kan finnas. Vår uppmaning förra veckan till arbetsmarknadens
              parter om lägre ingångslöner handlade inte om att jag ska sätta
              ingångslönerna. Däremot var det en uppmaning till arbetsmarknadens
              parter att se att också de har ett ansvar för att vi har stora
              grupper som står utanför arbetsmarknaden, och där är lönerna en
              viktig del.
            </seg>
            <seg n="e3ee702e">
              Vi vill inte ha statliga minimilöner, och vi vill inte sänka
              befintliga löner. Däremot vill vi att människor som i dag är arbetslösa
              ska få en chans att komma in på arbetsmarknaden och därigenom
              få möjlighet till lönekarriär. Om inte arbetsmarknadens parter
              tar in även de arbetslösa till förhandlingsbordet kommer det att
              krävas rent politiska insatser som hela tiden motarbetas av att
              lönenivåerna trycks upp.
            </seg>
            <seg n="ca2330e1">
              När vi tittar på de undersökningar som gjorts kan vi konstatera
              att höga minimilöner är ett problem som flera aktörer pekat på.
              OECD visade för inte så länge sedan att Sverige är det land som
              har de högsta minimilönerna i förhållande till lönenivån totalt
              sett, alltså en sammanpressad lönestruktur. Vi kan konstatera
              att om det finns två sökande till en ledig plats, en med och en
              utan erfarenhet, och lönerna knappt skiljer, är det inte konstigt
              om den med erfarenhet vid de allra flesta anställningsintervjuer
              är den som drar vinstlotten.
            </seg>
            <seg n="ca2b7691">
              Ingångslön har man under en mycket begränsad tid av sitt arbetsliv.
              Därför är det oftast mer intressant att se på den sammanlagda
              lönen under hela arbetslivet. Svenskt Näringsliv publicerade nyligen
              en studie där man hade jämfört löner bland unga som 1999 jobbade
              i servicebranschen för ingångslön med unga som samma år var arbetslösa.
              När man tittar på dessa tio år senare kan man konstatera att de
              unga som hade jobb ligger 2030 procent högre i förvärvsinkomst
              än de som tio år tidigare var arbetslösa. Den och andra liknande
              undersökningar visar att ingångsjobben är betydelsefulla steg
              i arbetslivet. Att gå från bidrag till arbete ser vi som en möjlighet
              när vi diskuterar dessa frågor.
            </seg>
            <seg n="8b135ab0">
              Johan Andersson från Socialdemokraterna frågade mig om synen
              på LAS. Det som är lite intressant när man tittar på lagen om
              turordningsregler är att det ofta sägs att vi sett i undersökningar
              att det inte spelar stor roll. Men när man är ute och möter dem
              som ska anställa säger de att det faktiskt spelar stor roll. Det
              är den typen av reglering som gör att de väljer att avstå från
              att anställa eller har korta anställningar i stället för att erbjuda
              längre anställningar, vilket de allra flesta av oss vill ha.
            </seg>
            <seg n="a2bd7744">
              Vi kan konstatera att med de turordningsregler som gäller i dag,
              förutom att de är dispositiva och det finns möjlighet att förhandla
              om dem, är det antalet år på arbetsplatsen som avgör om man blir
              kvar eller inte, inte om man har den kompetens som kan vara av
              strategisk betydelse på just den arbetsplatsen.
            </seg>
            <seg n="60bdb322">
              Vi ser och möter det man belyser från dessa företag att det ändå
              finns ett motstånd mot att anställa. Även om det i ett första
              skede inte innebär fler jobb tror jag att det i andra skedet skulle
              kunna bli just fler jobb av detta.
            </seg>
            <seg n="54436cfd">
              Det jag också möter är inte utelåsningseffekten utan inlåsningseffekten.
              Det är personer som har jobbat länge på ett ställe och som av
              rädsla för att vara den som kommer sist in på nästa arbetsplats
              väljer att inte byta arbetsplats.
            </seg>
            <seg n="7a9e3d4c">
              Dynamiken i att gå vidare och komma vidare är också någonting
              som har betydelse för utvecklingen på arbetsmarknaden. Även om
              det finns rapporter som visar på att det inte blir jobb tror jag
              att det i ett andra steg finns möjlighet och en dynamik som gör
              att det blir fler jobb av det.
            </seg>
            <seg n="c1eb7b5c">
              Som vi har hört här har vi inte lyckats att få med oss fler partier
              på detta än. Men skam den som ger sig. Jag tänker fortsätta att
              diskutera dessa frågor. Det är oerhört viktigt för svensk arbetsmarknad,
              svensk modell och för våra ungdomar och alla de andra som står
              långt från arbete.
            </seg>
          </u>
          <note type="speaker" n="dd883231">
            Anf. 170 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-c2680947003c56d1-2" n="1e0e04f0">
            <seg n="916cd3bf">
              Herr talman! Om du hade läst betänkandet hade du också sett att
              vi inte har yrkat på den motionen, Annika Qarlsson. Vi har skrivit
              ett särskilt yttrande.
            </seg>
            <seg n="e66d8e86">
              I morgon, eller när nu omröstningen blir i frågan, kommer Sverigedemokraterna
              att ställa sig bakom utskottets förslag. Vi har skrivit ett särskilt
              yttrande där vi anser att ILO-konventionen kanske gått för långt.
              Men vi kommer ändå att ställa oss bakom utskottets förslag i den
              frågan.
            </seg>
            <seg n="aaa2be3b">
              Det var jag som var pappa till motionen. Det kan erkännas i efterhand
              att den kanske gick något för långt. Det är inte mer än att jag
              kan erkänna att jag ibland har haft fel, och i det här fallet
              har jag haft fel. Det tycker jag att en politiker ska kunna erkänna
              ibland. Nu har vi backat och står bakom utskottet i frågan, nog
              om detta.
            </seg>
            <seg n="4aa1de2e">
              Jag har en fråga till Annika Qarlsson. Centerpartiet har tidigare
              drivit frågan om att utöka antalet undantag från turordningsreglerna.
              Står ni fast vid detta, eller har ni förändrat er politik? Om
              ni står fast vid det, hur många anser Centerpartiet att det är
              rimligt att ha som undantag från turordningsreglerna?
            </seg>
          </u>
          <note type="speaker" n="c85224fd">
            Anf. 171 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-5e8d7152bb19a1c0-0" n="19024339">
            <seg n="f581ca86">
              Herr talman! Jag tackar för att man har ändrat sig i frågan om
              möjligheten att ta ut läkarintyg i de 237 fallen. Jag välkomnar
              det.
            </seg>
            <seg n="f08e0246">
              När det gäller Centerpartiets ståndpunkt om turordningsreglerna
              har vi ett beslut där vi tycker att den regeln som gäller nu inte
              ska göra stopp vid tio anställda i ett företag utan följa med
              upp proportionerligt. Är det 20 anställda ska det vara fyra och
              så vidare.
            </seg>
            <seg n="4207a504">
              Det är ett första steg. Det vi i grund och botten vill är att
              förändra turordningsreglerna till att handla om att kompetens
              i stället för om antalet år.
            </seg>
          </u>
          <note type="speaker" n="eb96eb8a">
            Anf. 172 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-c2680947003c56d1-3" n="1e0e04f0">
            <seg n="3fd28735">
              Herr talman! Jag håller med om beskrivningen att man behöver
              utöka antalet undantag från turordningsreglerna. Jag är kanske
              inte beredd att gå lika drastiskt fram som Centerpartiet i det
              fallet. Innebär det att om man har 20 000 anställda så får man
              i det fallet ett antal hundra eller kanske tusentals undantag?
              Då tycker jag att man har gått lite långt.
            </seg>
            <seg n="a1d9d6c2">
              Håller Annika Qarlsson med mig om att om man ska ha den typen
              av flexibilitet i turordningsreglerna och arbetsrätten måste man
              också ha ett väldigt bra och utvecklat skydd för arbetstagaren
              där man har en hög ersättningsnivå, en a-kassa som omfattar alla
              och upplever att den som får lämna sitt jobb ändå har en möjlighet
              att genom arbetsmarknadspolitiska åtgärder och utbildning kommer
              tillbaka till arbete? Så är inte fallet i dag.
            </seg>
          </u>
          <note type="speaker" n="b706606c">
            Anf. 173 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-5e8d7152bb19a1c0-1" n="19024339">
            <seg n="f2878dfc">
              Herr talman! Nu har företag som har 20 000 anställda sällan några
              bekymmer när det gäller turordningsregler. Där finns oftast väldigt
              starka fackföreningar. Den dispositiva delen av lagen faller väl
              ut i de stora företagen. Det är de mindre företagen som vittnar
              om att man har problem när det kommer till dessa bitar.
            </seg>
            <seg n="f9ae8e96">
              Jag instämmer i att det är viktigt att man har ett starkt skydd
              för att vara trygg i omställning och inte känna sig utsatt och
              rädd i förändring.
            </seg>
            <seg n="d6f32867">
              Det som vi har gjort i arbetslöshetsförsäkringen är att säkerställa
              att det blir en tydligare omställningsförsäkring. Det är inte
              en livslång försäkring med inkomsttrygghet utan i stället en snabbare
              omställning.
            </seg>
            <seg n="aa718445">
              Vi har parallellt med det ställt Arbetsförmedlingens insatser
              på plats i ett tidigare skede. Där finns helt klart mer att göra.
            </seg>
            <seg n="9c19b63d">
              När det gäller arbetslöshetsförsäkringen har Centerpartiet sagt
              att vi gärna skulle se en högre inledning och att sedan en snabbare
              avtrappning ska göras så att det blir ännu tydligare i omställningen
              men att det också blir tryggare i ett inledningsskede.
            </seg>
          </u>
          <note type="speaker" n="9eb65420">
            Anf. 174 JOSEFIN BRINK (V) replik:
          </note>
          <u who="josefin_brink_4d45f6" xml:id="i-09e60bbb43513deb-3" n="db8d595b">
            <seg n="b2cfee8b">
              Herr talman! Annika Qarlsson frågade sig om det var yttrandeförbud
              i vissa frågor. Det är det verkligen inte. Det piggar alltid upp
              med lite politiska utspel. Men sedan får man räkna med att man
              får svara på lite frågor och stå ut med att få kritik för det
              man säger.
            </seg>
            <seg n="17b4884b">
              Jag skulle vilja börja med att ställa en fråga till Annika Qarlsson.
              Utspelet från Centerpartiet handlade om att man som politiskt
              parti tack och lov inte vill gå in och styra över detta lagstiftningsvägen,
              och det låter väl bra. Men man har som uttalad ambition att lönerna
              bör sänkas med 2025 procent och kanske mer i vissa branscher.
            </seg>
            <seg n="d3e28c0b">
              Jag vill börja med att fråga om Annika Qarlsson kan redogöra
              för: Vad är ingångslönerna i dag för till exempel en hotellstädare,
              ett butiksbiträde eller en installationstekniker?
            </seg>
          </u>
          <note type="speaker" n="1f8f7baf">
            Anf. 175 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-5e8d7152bb19a1c0-2" n="19024339">
            <seg n="2be99290">
              Herr talman! Jag vill återigen belägga att det jag sade var att
              arbetsmarknadens parter behöver ta ett större ansvar även för
              dem som inte sitter vid förhandlingsbordet, nämligen de arbetslösa
              grupperna som finns på arbetsmarknaden. Det handlar inte om att
              jag skulle sätta lönen si eller så. Det har snurrat vidare. Det
              är som förslaget låter, men det är fel.
            </seg>
            <seg n="6e2a9006">
              När det gäller ingångslöner kan jag se att det finns skillnader
              i de olika avtalen. Man har till exempel inom restaurang lägre
              löner, ungdomslöner, från 16, 17 och 18 år. Där resonerar man
              just nu om att eventuellt ta bort dem eftersom staten nu har sänkt
              arbetsgivaravgifterna.
            </seg>
            <seg n="c67c5a53">
              Det är den typen av signaler som gör att man får fundera på om
              det vi gör politiskt för att se till att sänka kostnadstrycket
              när det gäller att anställa sedan äts upp på den andra sidan.
              Då blir det bara att staten tar en större del av den kostnaden.
            </seg>
            <seg n="29268711">
              Ingångslöner för dessa grupper kan vara 16 00018 000 kronor beroende
              på de olika avtalen. Går man ned och tittar på 17-årslöner och
              liknande är de ju lägre. För den som är 16 eller 17 år tror jag
              att det finns något avtal som har 11 00012 000 kronor. Men då
              talar vi inte om ingångslöner utan om ungdomslöner.
            </seg>
            <seg n="084c1bfc">
              I detta finns ett helt härad av olika namn på olika lönenivåer.
              Det jag talat om är ingångslöner som gäller för dem som har gått
              ut gymnasieskolan. Tidigare hade vi många fler som började arbeta
              direkt efter högstadiet och började jobba som 16- eller 17-åring.
              Där ser vi att vi har de nivåerna som jag kanske ser skulle kunna
              vara en önskvärd ingång för många av dem som kommer ut från gymnasiet
              och är 19 år.
            </seg>
          </u>
          <note type="speaker" n="e0be375c">
            Anf. 176 JOSEFIN BRINK (V) replik:
          </note>
          <u who="josefin_brink_4d45f6" xml:id="i-09e60bbb43513deb-4" n="db8d595b">
            <seg n="618d16f2">
              Herr talman! Jag kan tala om att ingångslönerna i de yrken som
              jag talade om ligger på runt 12 000 kronor. Samma gäller till
              exempel för undersköterskor i äldreomsorgen. Centerpartiets förslag
              var ändå väldigt tydligt uttryckt. Dessa löner bör sänkas med
              2025 procent och kanske mer i vissa branscher. Det gäller inte
              för sjuksköterskor har vi fått höra, men för en hel del andra.
            </seg>
            <seg n="255a3487">
              En 25-procentig sänkning av en lön som ligger på 12 000 kronor
              innebär efter skatt att man har ungefär 8 500 kronor kvar att
              leva på för ett heltidsarbete.
            </seg>
            <seg n="96d33038">
              Det är i sin tur ungefär 400 kronor mindre än vad man i dag får
              i studielån. Då ska man veta att de flesta studenter jobbar eller
              är beroende av annan försörjning eftersom det inte går att försörja
              sig på studiemedlet. Det är ett ganska välkänt faktum.
            </seg>
            <seg n="09660a33">
              Sveriges Studentkårer har räknat ut att studiemedlet, som alltså
              är högre än den lön Annika Qarlsson förespråkar, är så lågt att
              en student går back med 740 kronor i månaden. En heltidsarbetande
              skulle med Centerns förslag med lite enkel matematik gå back med
              över 1 100 kronor i månaden trots att man alltså jobbar heltid.
            </seg>
            <seg n="e3d22ad5">
              Även om Centerns förslag på sådana här radikala lönesänkningar
              mot all empiri och forskning skulle leda till att fler människor
              skulle få jobb undrar jag: Är det önskvärt att ha en arbetsmarknad
              i Sverige där stora grupper som arbetar heltid över huvud taget
              inte kan försörja sig på sin lön?
            </seg>
          </u>
          <note type="speaker" n="2783e506">
            Anf. 177 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-5e8d7152bb19a1c0-3" n="19024339">
            <seg n="e1034e2f">
              Herr talman! Jag kan konstatera att de siffror som Josefin använder
              sig av nu inte är ingångslöner, utan ungdomslöner. Det vi har
              pratat om är ingångslönerna. Det är de som behöver sänkas eftersom
              man kommer ut senare på arbetsmarknaden i dag.
            </seg>
            <seg n="1fac21e0">
              När det gäller de olika yrkena kan vi säga att medellönen när
              man är 20 år och har varit ute i ungefär ett år på arbetsmarknaden
              ligger på kanske 90 procent av vad man sedan får när man är fullbetald
              inom ett yrke. Inom hotell, kontor och försäljning och för köks-
              och restaurangbiträden är alltså lönen strax under 20 000 för
              en 20-åring, vilket hänger ihop med att vi har förhållandevis
              höga ingångslöner. Så värst mycket högre lön får man inte i de
              här branscherna även om man är kvar i yrket i över 30 år.
            </seg>
            <seg n="6edb1306">
              När det gäller vad som är kvar efter att man har betalat skatt
              kan vi se vad som händer om man har 12 000 i inkomst. Om vi tittar
              på ingångslönernas nivåer och skulle göra en sänkning som landar
              på 12 000 har man efter skatt 9 941 kronor kvar eftersom vi i
              och med jobbskatteavdragen har ytterligare medel kvar jämfört
              med tidigare.
            </seg>
            <seg n="2d842dca">
              Lönar det sig då att jobba? Det ena exemplet jag tog upp gällde
              att om man tio år senare jämför dem som är arbetslösa med dem
              som har haft jobb, även om det är med lägre ingångslöner, ligger
              de som har haft jobb på 2030 procent högre lön. Därför är ingångslönen,
              som gäller en kort period, en viktig ingång för att fler ska komma
              i jobb för att sedan få en högre lön över tid.
            </seg>
            <seg n="c3163b6a">
              Det ska löna sig att arbeta. Det gör det även med de här lönerna,
              och framför allt gör det det på sikt eftersom man ser till det
              som är viktigt under hela livet.
            </seg>
          </u>
          <note type="speaker" n="eaea98ec">
            Anf. 178 MEHMET KAPLAN (MP) replik:
          </note>
          <u who="mehmet_kaplan_77f008" xml:id="i-06d920b8c84b6c62-3" n="8a78ec6b">
            <seg n="95a91e78">
              Herr talman! Jag tackar Annika Qarlsson. Det jag hörde av det
              hon sade gällde detta att diskriminering är olagligt och inte
              ska få förekomma på arbetsmarknaden. Där är vi eniga.
            </seg>
            <seg n="c6a48fa2">
              Bekymret är att trots att diskriminering är olagligt på arbetsmarknaden
              har vi ett stort problem för kvinnor i Sverige som blir diskriminerade
              när de söker ett jobb. De är på en anställningsintervju och sitter
              med personalchefen eller den som arbetsgivaren har utsett för
              att leda samtalet. De får då en konkret fråga där arbetsgivarens
              representant säger: Är du gravid? Kommer du att bli gravid under
              den närmaste tiden?
            </seg>
            <seg n="e48ff4af">
              Annika Qarlsson säger att det är förbjudet med diskriminering
              på arbetsmarknaden. Problemet är att det inte hjälper att det
              är förbjudet med diskriminering. Man får inte använda den information
              som man får tack vare frågan. Jag tycker att det är en logisk
              kullerbytta och ett problem. Det måste ni också inse!
            </seg>
            <seg n="915a29ee">
              Det hade egentligen varit enkelt att hantera frågan. De utredningar
              som har gjorts tidigare är drygt tio år gamla. Jag redogjorde
              för dem i mitt anförande. De gör samma logiska kullerbytta. De
              menar att eftersom man inte kommer att kunna se detta i en anställningssituation
              gör de ingenting åt det. De föreslår inget.
            </seg>
            <seg n="ca146b22">
              Vad vill Centerpartiet göra för att förhindra att detta fortsätter?
            </seg>
          </u>
          <note type="speaker" n="37d759bc">
            Anf. 179 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-5e8d7152bb19a1c0-4" n="19024339">
            <seg n="b27386e8">
              Herr talman! Jag tror att det fortfarande är inom diskrimineringslagstiftningen
              som man måste komma åt detta, och inte via ett frågeförbud. Det
              vi har sagt och drivit igenom till viss del handlar om att det
              också ska kosta att diskriminera. Jag tror att där finns en framkomlig
              väg som kan göra att det svider.
            </seg>
            <seg n="32f0517a">
              Problemet med frågeförbud är att det är svårt att komma åt. Det
              behöver inte frågas om, utan det bara förutsätts att vissa uppgifter
              lämnas in. Det skulle bara leda till att de frågor som trots allt
              finns i ljuset skulle riskera att hamna under bordet på ett annat
              sätt.
            </seg>
            <seg n="a9e26ceb">
              Jag kan förstå intentionerna bakom det här. Också jag möter detta
              bekymmer och detta problem. Men jag tror fortfarande att det är
              via diskrimineringslagstiftningen och via vite man måste gå. Det
              ska kosta att bryta mot reglerna. Det är det viktigaste sättet.
            </seg>
          </u>
          <note type="speaker" n="e5adacee">
            Anf. 180 MEHMET KAPLAN (MP) replik:
          </note>
          <u who="mehmet_kaplan_77f008" xml:id="i-06d920b8c84b6c62-4" n="8a78ec6b">
            <seg n="af6eb818">
              Herr talman! Jag tackar Annika Qarlsson för svaret. Jag tycker
              att det är rätt så tydligt: Det finns en enighet i Alliansen om
              att man inte kommer att föreslå något frågeförbud när det gäller
              graviditet vid anställningsintervju.
            </seg>
            <seg n="78ea97d6">
              Jag tycker att det är sorgligt. Jag tycker att det är ledsamt
              att vi 2012 fortfarande kan diskutera denna fråga och att det
              finns två så tydliga alternativ. Det finns ett alternativ som
              säger att det inte ska vara tillåtet att ställa en fråga som handlar
              om någonting som är en del av idén om att människor inte ska diskrimineras
              och att de mänskliga rättigheterna i det här fallet är så tydliga.
              När ett jämställt samhälle ska fortsätta att formas måste frågan
              vara problematisk även för de partier som utgör regeringsunderlaget.
            </seg>
            <seg n="ca51844b">
              Det är en fråga som egentligen, oavsett vem som ställer den,
              innebär en omvänd bevisbörda för båda parter. Jag fick lite olika
              förklaringar från tidigare talare: När arbetsgivaren ställer frågan
              får man inte använda svaret. Men frågan är bra för att arbetsgivaren
              ska kunna hantera de närmaste åren. Någon som är föräldraledig
              kommer att vara borta och behöver en vikarie. Den typen av resonemang
              blir problematisk när oron hos livs levande kvinnor som planerar
              att bli gravida eller är gravida är så stor.
            </seg>
            <seg n="7dc10d31">
              Vi vet allihop att många kvinnor går och tänker på att detta
              är ett problem. Centerpartiet verkar tyvärr inte vilja göra någonting
              åt det.
            </seg>
          </u>
          <note type="speaker" n="9aa1c1d7">
            Anf. 181 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-5e8d7152bb19a1c0-5" n="19024339">
            <seg n="8fd102c6">
              Herr talman! Vi väljer att inte göra någonting åt det så här
              långt om nu inte den utredning som bereds kan visa skäl för att
              göra någonting, för det ska jag låta vara osagt i dagsläget.
            </seg>
            <seg n="a8c66027">
              Men var drar du gränsen? Vad är det man får fråga, och vad är
              det man inte får fråga? Frågan om kvinnor är gravida är den absoluta
              mest allvarliga och vanligaste frågan, för det handlar om vår
              fortlevnad jag tänker då på en viss tävlande schlagermelodi.
            </seg>
            <seg n="28de611b">
              Men det finns också många andra bitar som handlar om trygghet
              på arbetsplatsen. Om man lever med en man funderar man kanske
              fortfarande på en anställningsintervju: Ska jag berätta om min
              situation på hemmaplan eller inte? Det finns ett stort och brett
              spann. Sven-Olof tog även upp i dag vad det kan ställa till för
              problem om man tillhör hans parti.
            </seg>
            <seg n="5527e5b6">
              Det finns alltså otroligt mycket. Frågan är: Var drar man gränsen?
              Vad får man fråga om, och vad får man inte fråga om? Därför tycker
              jag att frågan är oerhört svår också av många andra anledningar.
              Därmed inte sagt att vi inte ska titta på vad det är som ligger
              i det som bereds i Regeringskansliet. Finns det någonting som
              är värt att gå vidare med? Jag tror på diskrimineringslagstiftningen,
              och jag tror på vite.
            </seg>
          </u>
          <note type="speaker" n="a6ca57d9">
            Anf. 182 JOHAN ANDERSSON (S) replik:
          </note>
          <u who="johan_andersson_08c8d7" xml:id="i-a28133879e6d913c-5" n="0ce9657b">
            <seg n="67fea84f">
              Herr talman! Tack för svar på några av min frågor, Annika! Jag
              har faktiskt några följdfrågor också.
            </seg>
            <seg n="09afa618">
              Josefin Brink redogjorde förtjänstfullt för hur lägstalönerna
              ser ut i dag. Så sent som i eftermiddags tog jag ut statistik
              över hur de ser ut i förbunden för 2011. I Kommunalarbetareförbundet,
              som jag känner till allra bäst, har man en lägstalön på 16 070
              kronor. Det gäller alltså SKL och vårdföretagen. 75 procent av
              16 070 kronor är ungefär 12 000. Sedan betalar man 3 000 i skatt.
              Då är vi nere på 9 000. Precis som Josefin sade är de väldigt
              många som i dag läser med studiemedel som inte klarar sig på 8
              900, vilket är studiemedlens maxgräns. Därför har jag svårt att
              se logiken i Centerpartiets förslag.
            </seg>
            <seg n="9bf1da8c">
              Jag vill också säga att vi självfallet har yttrandefrihet. Alla
              får lägga fram sina förslag. Det är väl bra att vi får en rejäl
              debatt, och det var väl det som var andemeningen från Centerns
              sida. Min följdfråga är: Hur ska ni organisera det här förslaget?
              I ditt inlägg sade du också att man inte ska sänka befintliga
              ingångslöner. Ska det bara gälla dem som nu kommer in på arbetsmarknaden?
            </seg>
            <seg n="c425cc1c">
              Och hur klarar man ut det här med sjuksköterskorna? Från början
              skulle det också gälla sjuksköterskorna, men när Centerpartiet
              fick klart för sig att det fanns ett krav på ingångslön på 24
              000 kronor i månaden för dem gällde detta plötsligt inte sjuksköterskorna
              på eftermiddagen, enligt medierna.
            </seg>
            <seg n="cc492a14">
              Tomas Tobé, arbetsmarknadsutskottets ordförande tillika gruppledare
              för Moderaterna, var väldigt snabbt ute och avfärdade det här
              som mer eller mindre nonsens och nys, så det kommer kanske aldrig
              att någon realitet av det. Min konkreta fråga är: På vilket sätt
              ska det här lösas?
            </seg>
          </u>
          <note type="speaker" n="1d9dcca0">
            Anf. 183 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-5e8d7152bb19a1c0-6" n="19024339">
            <seg n="661e566f">
              Herr talman! Befintliga löner ska inte ändras men däremot ingångslönerna.
              Det är det som förslaget gick ut på. Diskussionen om sjuksköterskorna
              uppstod därför att jag att fick frågan om det var ett inlägg i
              debatten om sjuksköterskorna som just då gick ut med detta. Det
              var inte ett inlägg i den debatten. Av den anledningen blev det
              ett TT-meddelande som såg ut så.
            </seg>
            <seg n="21d2e145">
              När det gäller studiemedlen och lönenivån på 16 000 hos SKL har
              jag nu också den siffra som jag letade efter när Josefin var uppe
              i talarstolen och som gäller Hotell- och restaurangfacket. Där
              är lönen utan förkunskaper och ingen yrkesvana 18 216. Den siffra
              som Josefin angav är ungdomslöner och alltså inte ingångslöner.
              Jag säger detta för att klargöra lite olika siffror i debatten.
            </seg>
            <seg n="894da171">
              Låt mig ta ytterligare en siffra när jag ändå är på gång. Om
              man har 12 000 kronor i lön har vi ett jobbskatteavdrag i Sverige
              som gör att man har 9 941 kronor kvar och inte 9 000.
            </seg>
            <seg n="bb179b1a">
              Vi kan konstatera att det inte handlar om att gå från att ha
              24 000 till att få 12 000, utan det handlar om dem som inte har
              fått in en fot på arbetsmarknaden över huvud taget. De har kanske
              levt på studiemedel under ett antal år eller gått ut gymnasiet
              och fortfarande bor hemma och får ett aktivitetsstöd. Som tonårsförälder
              kan jag tala om att det inte är speciellt mycket. När han sedan
              kom in i arbete gick han ifrån att ha 2 300 kronor till att få
              15 000 efter skatt. Det hade han absolut ingenting emot. Jag kan
              säga att vi har lite heta diskussioner även hemma vid köksbordet.
            </seg>
            <seg n="2cb740f3">
              Det jag som politiker ändå ser som ett bekymmer, och det jag
              tror att vi alla här är bekymrade över, är att vi har en hög ungdomsarbetslöshet
              i Sverige. Om det beror på att oerfarna ungdomar, nyanlända invandrare
              eller de som inte har nätverk och kontakter i Sverige har svårt
              att få in en fot på arbetsmarknaden måste vi vara beredda på att
              vända på mer än en sten för att lösa detta.
            </seg>
          </u>
          <note type="speaker" n="16245054">
            Anf. 184 JOHAN ANDERSSON (S) replik:
          </note>
          <u who="johan_andersson_08c8d7" xml:id="i-a28133879e6d913c-6" n="0ce9657b">
            <seg n="2541d368">
              Herr talman! Det sista kan jag hålla med Annika Qarlsson om.
              Vi har alla i den här församlingen ett uppdrag.
            </seg>
            <seg n="142b30f4">
              Jag har en följdfråga. Är det fortfarande tänkt att det är parterna
              som ska reglera detta? Eller är det vi som sitter här i riksdagen?
              Eller är det Annie Lööf? Vem är det som ska hantera de här frågorna?
            </seg>
            <seg n="1324635b">
              Jag har ytterligare en fråga. Just nu pågår det avtalsförhandlingar.
              Reaktionerna var ganska kraftiga på Centerpartiets utspel. Centern
              hade väl inte det här lönekravet på 24 000 i månaden klart för
              sig. Det finns andra fackförbund. Om det kommer andra förbund
              som har andra krav, låt oss säga 30 000 i månaden, ska de också
              undantas från det här förslaget? Hur jobbar Centern för att det
              här ska realiseras i Alliansen? Det var knappt att den första
              nyhetssändningen hade slutat som arbetsmarknadsutskottets ordförande
              Tomas Tobé, tillika gruppledare för Moderaterna, var ute och kommenterade
              det med att detta inte var någon politik som bedrevs i Alliansen.
              Hur ska det här realiseras? Det kan vara bra för oss att veta
              det inför kommande diskussioner. Det är någonting som verkligen
              diskuteras ute. Det har fått ett mycket stort genomslag.
            </seg>
            <seg n="e6ed78b8">
              I Dagens eko sade faktiskt Annika Qarlsson följande: När man
              tittar på ett helt lands ekonomi är det oerhört viktigt att få
              ned ingångslöner, men jag förstår att den som sitter enskilt och
              hör mig säga detta tycker att hon inte har alla hästar hemma.
              Det var också ett underkännande. Jag kände att det var ett helt
              otroligt uttalande.
            </seg>
          </u>
          <note type="speaker" n="b5612568">
            Anf. 185 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-5e8d7152bb19a1c0-7" n="19024339">
            <seg n="d379e84a">
              Herr talman! Låt mig inleda med att tala om att jag har alla
              hästar hemma. Jag lyfte in det för att problematisera detta. Jag
              sitter i de här diskussionerna med mina tonåringar hemma. Jag
              vet precis hur man reagerar på den här typen av utspel. Ur ett
              enskilt perspektiv är det här inte önskvärt. Det är klart att
              man vill ha så hög lön som möjligt. Något annat vore dumt.
            </seg>
            <seg n="9f32dc13">
              Men som politiker har vi ett ansvar för hela arbetsmarknaden
              och för en makroekonomisk utveckling. När vi ser att vi under
              lång tid har stora grupper som står långt utanför arbetsmarknaden
              krävs kanske även sådana förslag som inte är helt önskvärda ur
              ett enskilt perspektiv för att det ska bli bättre för alla i längden.
            </seg>
            <seg n="5dcf0f57">
              Det är rätt spännande och intressant att diskutera hur det här
              ska gå till. Jag har lyssnat på Anders Borg på Ekot i några dagar.
              Han sitter i diskussioner med ett antal parter i en trepartssammanslutning
              för att fundera på hur vi ska kunna åtgärda de här bekymren. Exakt
              vad man kommer fram till där vet vi inte här och nu, men det är
              oerhört viktigt att vi förhåller oss till hur det ser ut.
            </seg>
            <seg n="bc5c170c">
              Det finns saker vi måste göra på lång sikt, och det finns saker
              vi måste göra på kort sikt. Regeringen har vidtagit ett antal
              åtgärder, och det med Centerpartiet som pådrivande. Vi har pratat
              om ungdomsarbetslöshet. Jag tror att det började med ungdomsavtalen
              2004, och det är andra som har följt efter. Det är oerhört viktigt
              att vi är många, men det är inte alltid bekväma saker vi tar upp
              i de här sammanhangen. Vi tror att det kanske inte alltid är de
              bekväma sakerna som förändrar strukturen på arbetsmarknaden.
            </seg>
            <seg n="0af5e103">
              Enligt det förslag som vi gick ut med förra veckan ska inte vi
              sätta några ingångslöner, men vi vill påpeka för parterna att
              de måste ta ansvar även för de arbetslösa när man förhandlar runt
              bordet. Sedan har man ansvar för hur lönenivåerna ska se ut i
              varje förhandling, men jag hoppas att man tar ansvar även för
              de arbetslösa.
            </seg>
          </u>
          <note type="speaker" n="92bdadc0">
            Anf. 186 ANDREAS CARLSON (KD):
          </note>
          <u who="unknown" xml:id="i-c671efe625fdbd4b-23" n="7027cdc9">
            <seg n="4f7ac991">
              Herr talman! Låt mig inledningsvis konstatera att det är trevligt
              att spendera en kväll tillsammans med mina nya kolleger i arbetsmarknadsutskottet.
              Det här är min första debatt som ledamot i arbetsmarknadsutskottet.
            </seg>
            <seg n="1eabb166">
              När man debatterar frågor kring betänkandet Vissa arbetsrättsliga
              frågor ska man inte förledas att tro att ordet vissa innebär att
              de här frågorna skulle vara av mindre vikt och kanske inte så
              betydelsefulla, för det just precis betydelsefulla frågor för
              en hel generation som vi diskuterar i kväll, herr talman.
            </seg>
            <seg n="e0d6874f">
              Ungdomsarbetslösheten är ett stort strukturellt samhällsproblem,
              och när jag möter mina jämnåriga kompisar där hemma och människor
              som ska välja politiker och partier och tittar på olika alternativ
              så är den frågan överst. Det är dock inte i första hand en politisk
              fråga i den meningen att man ska vinna val på den, utan det handlar
              om att ungdomar saknar en chans att gå till jobbet, att ha en
              arbetsgemenskap och att tjäna ihop sin egen lön.
            </seg>
            <seg n="d7ddc33f">
              Herr talman! Vi går mot ljusare tider, både meteorologiskt och
              ekonomiskt. Konjunkturinstitutet presenterade i dag, som Hans
              Backman sade i sitt anförande, konjunkturbarometern för mars.
              Den visar att konjunkturen svänger svagt uppåt efter en dyster
              höst. Samtidigt har vårvärmen intagit stora delar av vårt avlånga
              land, och jag ser på kammarens alla samlade ledamöter att det
              är något vi alla uppskattar.
            </seg>
            <seg n="a45c87ce">
              Vi minns hösten. Finns det egentligen något värre än vakna tidigt
              på morgonen av ett skrikande alarm för att ta sig till jobbet
              när det är mörkt och dystert ute? Finns det något värre?
            </seg>
            <seg n="a28e2c60">
              Ja, det finns det att alarmet inte ringer. Att man inte har något
              jobb att går till. Att det inte spelar någon roll om man går upp.
            </seg>
            <seg n="00ab6a1d">
              Alliansen betonar i betänkandet att det är viktigt att uppmärksamma
              alla de ungdomar som vill komma över den höga tröskel som finns
              in på arbetsmarknaden. Vägar till ett jobb måste hittas och skapas.
              I dag är etableringsåldern på arbetsmarknaden i snitt 28 år. För
              min egen del är det tre år kvar till dess, men jag känner vänner
              som fått ta sig fram på vikariat, korta anställningar och jobb
              på bemanningsföretag.
            </seg>
            <seg n="f5d4b044">
              Regeringen ska under våren komma med förslag om lärlingsprovanställningar.
              Utbildning är en hörnsten i att förbereda ungdomar för arbetsmarknaden.
              Det måste också bli lättare och billigare inte dyrare att anställa
              ungdomar.
            </seg>
            <seg n="8616bb16">
              I betänkandet står det: Utformningen av delar av arbetsrätten
              gör dock att vissa grupper, som unga och utrikes födda, kan få
              svårt att etablera sig på arbetsmarknaden. Det är därför viktigt
              att särskilt underlätta skapandet av nya anställningar för grupper
              med svårigheter att etablera sig på arbetsmarknaden och att skapa
              möjligheter för dessa personer att kvarstå i arbete.
            </seg>
            <seg n="e9149e1e">
              Vi behöver dock inte titta i det här betänkandet för att se att
              det finns problem. Det hör jag ofta när jag träffar ungdomar i
              min egen ålder i Jönköpings län, där jag nyligen valdes till distriktsordförande
              för Kristdemokraterna. Jag hör och ser det inte bara där utan
              runt om i landet.
            </seg>
            <seg n="482442c1">
              I avvaktan på pågående utredningsarbete, herr talman, ser jag
              för närvarande inga skäl att göra några större ändringar i LAS.
              För drygt tio år sedan träffade allianspartierna en överenskommelse
              med Miljöpartiet om att företag med färre än tio anställda ska
              få undanta två personer vid uppsägningar. Motioner har lagts fram
              för att skrota undantaget, likaså i det här betänkandet.
            </seg>
            <seg n="8db09bcf">
              Kristdemokraterna vill förstås inte slopa undantaget. Men en
              sak vill jag slopa, och det är taket för hur många anställda ett
              företag får ha för att nyttja dagens undantagsregel. Fyra av tio
              företagare anser nämligen att de skulle vara mer benägna att anställa
              om undantaget utökades.
            </seg>
            <seg n="ff8b5d4d">
              Fler företag som anställer fler ungdomar är nyckeln till att
              lösa problemet. Mycket fokus ligger på utbudspolitiken, att stimulera
              människor att arbeta. Men för att dessa ska ha något jobb att
              söka måste också fokus ligga på efterfråganspolitiken. Hur väl
              vi än vill i den här kammaren, vi som samlats här denna onsdagskväll,
              är det i företagen de flesta jobben behöver skapas för att vi
              ska få fler ungdomar i arbete.
            </seg>
            <seg n="d1750566">
              Herr talman! Politikers uppgift är att stödja, underlätta och
              skapa möjligheter. Nya studier visar att ett förbättrat lokalt
              företagsklimat runt om i landets kommuner skulle kunna skapa upp
              till 275 000 nya arbetstillfällen. God anställningstrygghet för
              alla arbetstagare ska eftersträvas. Lagen om anställningsskydd
              måste utformas så att en rimlig trygghet för de anställda skapas,
              samtidigt som nyanställning och nytillträdande på arbetsmarknaden
              inte missgynnas.
            </seg>
            <seg n="62ddf76c">
              I egenskap av ny arbetsmarknadspolitisk talesperson för Kristdemokraterna
              kommer jag att leda vårt arbete kring att utveckla en politik
              kring ungdomsarbetslösheten som är oerhört stor, skrämmande stor.
              Det är ett strukturellt samhällsproblem. Arbetsmarknadens parter
              har, som flera talare har varit inne på här i kväll, ett stort
              ansvar och sitter på flera av de redskap som krävs för att rätta
              till obalanser och brister.
            </seg>
            <seg n="56a30146">
              Men där parterna misslyckas eller där det krävs strukturella
              åtgärder kan inte vi politiker enbart skjuta ifrån oss ansvaret.
              Alliansregeringen har gjort stora satsningar på att få fler ungdomar
              i arbete. Vi har halverat arbetsgivaravgifterna, sänkt jobbskatten
              i flera steg, halverat restaurangmomsen och reformerat den svenska
              skolan så att elever med praktisk kompetens i högre grad kommer
              till sin rätt. Man ska inte nedvärdera den praktiska kompetensen,
              utan dessa elever ska givetvis kunna utvecklas efter sin bästa
              förmåga och förberedas för arbetsmarknaden.
            </seg>
            <seg n="9955f93b">
              Men problemet kvarstår. Vi måste vara ärliga i den här kammaren
              och säga att vi inte har lyckats till fullo. Ungdomsarbetslösheten,
              som varit hög över skiftande politiska majoriteter och konjunktursvängningar,
              är fortfarande hög. Här vill jag ta mitt ansvar och arbeta för
              att utveckla Kristdemokraternas och även Alliansens politik i
              de här frågorna. Jag kan inte göra något annat när jag träffar
              mina kompisar och väljare som inte har något jobb att gå till.
            </seg>
            <seg n="0ae7af77">
              Med detta, herr talman, instämmer jag också i mycket som sagts
              av mina kolleger i Alliansen och yrkar bifall till förslaget i
              betänkandet.
            </seg>
            <seg n="cf0dc748">
              (Applåder)
            </seg>
          </u>
          <note type="speaker" n="64fc23e7">
            Anf. 187 JOHAN ANDERSSON (S) replik:
          </note>
          <note n="ae1bc20c">
            Herr talman! Välkommen, Andreas, till utskottet och till debatten
            om arbetsmarknadspolitik!
          </note>
          <u who="johan_andersson_08c8d7" xml:id="i-b3b0d965d13a48ad-0" n="0ce9657b" prev="i-a11f4edac94bf5d9-0">
            <seg n="237af72f">
              Vi har hört förslag från både Centerpartiet och Folkpartiet som
              har avfärdats av gruppledaren för Moderaterna i utskottet. Nu
              vill jag höra med dig, Andreas: Inte är väl Kristdemokraterna
              sämre och inte har något förslag alls när det gäller ungdomslönerna
              och hur man ska hantera dem? Vad är Andreas Carlsons och Kristdemokraternas
              syn på de utspel som har kommit när det gäller lönesättningen?
              Det är den ena frågan.
            </seg>
            <seg n="669ff5ef">
              Den andra frågan handlar om den svenska modellen som vi har pratat
              väldigt mycket om här. Vem tycker Andreas Carlson ska sätta lön
              på svensk arbetsmarknad? Är det vi i riksdagen eller är det parterna?
            </seg>
          </u>
          <note type="speaker" n="f83b87af">
            Anf. 188 ANDREAS CARLSON (KD) replik:
          </note>
          <u who="unknown" xml:id="i-c671efe625fdbd4b-24" n="7027cdc9">
            <seg n="667815a6">
              Herr talman! Johan Andersson ställer två konkreta frågor till
              mig. Den ena rör hur jag uppfattar Centerpartiets och Folkpartiets
              utspel och förslag.
            </seg>
            <seg n="8304e2b4">
              Låt mig konstatera att Kristdemokraterna givetvis är för den
              modell vi har. Arbetsmarknadens parter är de som ska komma överens
              om lönebildningen. I och med det har jag svarat på den andra frågan.
            </seg>
            <seg n="718d14d9">
              Den första frågan handlade om vad Kristdemokraterna tycker när
              det gäller lönesättningen. Vi välkomnar att arbetsmarknadens parter
              kommer överens och inför, likt exempelvis IF Metall, ungdomsavtal
              kombinerat med utbildning etcetera och Sollentunamodellen där
              en kommun träffar en överenskommelse där arbetsmarknadens parter
              kommer överens.
            </seg>
            <seg n="99663679">
              Vi välkomnar alltså lösningar på det stora problem som ungdomsarbetslösheten
              är, att det kan vara svårt för ungdomar att komma in på arbetsmarknaden.
              Om man nu får säga det i den här kammaren utan att få en alltför
              skarp replik tillbaka har OECD pekat på problemet med att vi har
              höga ingångslöner och en låg lönespridning. Vi här i riksdagens
              kammare ska vid voteringen i morgon inte rösta om ifall vi ska
              sänka lönerna, givetvis inte. Det är någonting som arbetsmarknadens
              parter kommer överens om.
            </seg>
          </u>
          <note type="speaker" n="d651536a">
            Anf. 189 JOHAN ANDERSSON (S) replik:
          </note>
          <u who="johan_andersson_08c8d7" xml:id="i-a28133879e6d913c-7" n="0ce9657b">
            <seg n="504d84c7">
              Herr talman! Jag vet inte om jag kände mig så mycket tryggare
              med de besked som Andreas Carlson gav, framför allt inte på slutet.
              Men jag får väl nöja mig så långt med de svaren och tacka för
              dem.
            </seg>
          </u>
          <note type="speaker" n="e8324f15">
            Anf. 190 ANDREAS CARLSON (KD):
          </note>
          <u who="unknown" xml:id="i-c671efe625fdbd4b-25" n="7027cdc9">
            <seg n="fe708020">
              Herr talman! Medan Johan Andersson står kvar i talarstolen kan
              jag väl säga att vi i Kristdemokraterna arbetar med frågan om
              ungdomsarbetslösheten. Jag leder det arbetet.
            </seg>
            <seg n="a44eba05">
              Utan att vara alltför elak får jag väl säga att Socialdemokraterna
              kanske inte heller ska vara det parti som tar in för stora stenar
              i glashuset när det gäller att presentera vad man står för. Ni
              har ju en partiledare som inte heller alltid tar de debatter och
              svarar på de frågor som vi från allianssidan ställer till honom
              för att få veta vad Socialdemokraterna står för i olika frågor.
            </seg>
            <seg n="fd25bd00">
              Jag lovar att vi i Kristdemokraterna inte kommer att hålla våra
              förslag hemliga när vi har kommit fram till dem, men i de frågor
              som du ställde tycker jag att jag gav ganska, för att inte säga
              väldigt tydliga svar. Jag kan upprepa dem eftersom jag ser att
              jag har ganska gott om talartid kvar.
            </seg>
            <seg n="f7595aa5">
              Vi ska inte fatta några beslut om hur mycket mina kompisar, ungdomarna
              ska tjäna. Det är inget beslut för riksdagen. Lönebildningen är
              någonting för arbetsmarknadens parter att ansvara för.
            </seg>
            <seg n="28f45c93">
              När det gäller hur jag ser på mina allianskamraters utspel kan
              jag säga att jag välkomnar att vi har en politisk debatt. Det
              innebär inte att jag alltid håller med om allt som sägs i den
              politiska debatten.
            </seg>
            <seg n="3f8d82cc">
              Med det, herr talman, vill jag tacka Johan Andersson för att
              han ställde en fråga till mig här i kammaren denna sena timme.
            </seg>
          </u>
          <note n="48189099">
            Överläggningen var härmed avslutad.
          </note>
          <note n="2db30c87">
            21 § Grönbok om omstruktureringar och planering för förändringar
          </note>
          <note n="c8a68539">
            Föredrogs
          </note>
          <note n="e20ddd0a">
            Talmannen konstaterade att ingen talare var anmäld.
          </note>
          <note n="6d522c8e">
            22 § Bordläggning
          </note>
          <note n="69436325">
            Anmäldes och bordlades
          </note>
          <note n="8103ad18">
            23 § Anmälan om interpellationer
          </note>
          <note n="c939fc40">
            Anmäldes att följande interpellationer framställts
          </note>
          <note n="428d222d">
            den 28 mars
          </note>
          <note n="b3ca057a">
            Monica Green
          </note>
          <note n="64ec5634">
            Gunnar Sandberg
          </note>
          <note n="f17d6229">
            Interpellationerna redovisas i bilaga som fogats till riksdagens
            snabbprotokoll tisdagen den 10 april.
          </note>
          <note n="9bf0f713">
            24 § Anmälan om frågor för skriftliga svar
          </note>
          <note n="cbddbf1e">
            Anmäldes att följande frågor för skriftliga svar framställts
          </note>
          <note n="428d222d">
            den 28 mars
          </note>
          <note n="fa247c95">
            Lars-Axel Nordell
          </note>
          <note n="20b13c44">
            Krister Örnfjäder
          </note>
          <note n="44ebeb59">
            Carina Adolfsson Elgestam
          </note>
          <note n="66ebf619">
            Frågorna redovisas i bilaga som fogats till riksdagens snabbprotokoll
            tisdagen den 10 april.
          </note>
          <note n="70578d17">
            25 § Anmälan om skriftliga svar på frågor
          </note>
          <note n="8abab25c">
            Anmäldes att skriftliga svar på följande frågor inkommit
          </note>
          <note n="428d222d">
            den 28 mars
          </note>
          <note n="88c9ae32">
            Matilda Ernkrans
          </note>
          <note n="20b13c44">
            Krister Örnfjäder
          </note>
          <note n="20b13c44">
            Krister Örnfjäder
          </note>
          <note n="20b13c44">
            Krister Örnfjäder
          </note>
          <note n="0a347a6e">
            Hans Linde
          </note>
          <note n="87dcc5bc">
            Eva-Lena Jansson
          </note>
          <note n="434494ea">
            Svaren redovisas i bilaga som fogats till riksdagens snabbprotokoll
            tisdagen den 10 april.
          </note>
          <note n="f4287d0c">
            26 § Kammaren åtskildes kl. 22.50.
          </note>
          <note n="b300eebf">
            Förhandlingarna leddes
          </note>
          <note n="0c856a16">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
