<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--81</head>
          <docDate when="2011-03-13">2011-03-13</docDate>
        </div>
      </front>
      <body>
        <div>
          <note n="99713b28">
            ﻿
          </note>
          <note n="d8f6b82a">
            Riksdagens protokoll
          </note>
          <note n="792b7fa3">
            2011/12:81
          </note>
          <note type="date" n="e423e15b">
            Tisdagen den 13 mars
          </note>
          <note n="4a22802e">
            Kl. 13:00 - 22:07
          </note>
          <note n="a9c3fa97">
            1 § Utökning av antalet suppleanter i kulturutskottet och arbetsmarknadsutskottet
          </note>
          <note n="be28e3ec">
            Valberedningen hade, enligt till kammaren inkomna protokollsutdrag,
            tillstyrkt att antalet suppleanter skulle utökas enligt följande:
          </note>
          <note n="4e072739">
            Kammaren medgav dessa utökningar.
          </note>
          <note n="e8421fb0">
            2 § Val av extra suppleanter i kulturutskottet och arbetsmarknadsutskottet
          </note>
          <note n="488bd7eb">
            Företogs val av extra suppleanter i kulturutskottet och arbetsmarknadsutskottet
          </note>
          <note n="d243bf1b">
            Kammaren valde i enlighet med valberedningens förslag till
          </note>
          <note n="d8b8073b">
            suppleant i kulturutskottet
          </note>
          <note n="08119148">
            suppleant i arbetsmarknadsutskottet
          </note>
          <note n="6b77fb3d">
            3 § Anmälan om fördröjda svar på interpellationer
          </note>
          <note n="b6fa6c29">
            Till riksdagen hade inkommit följande skrivelser:
          </note>
          <note n="38138ee1">
            Interpellation 2011/12:270
          </note>
          <note n="a664cedf">
            Interpellation 2011/12:270 Föräldraskapspresumtion vid assisterad
            befruktning
          </note>
          <note n="3b6faa38">
            Interpellationen kommer att besvaras tisdagen den 27 mars 2012.
          </note>
          <note n="fee57336">
            Skälet till dröjsmålet är brist på tid i kammaren.
          </note>
          <note n="1465ee8c">
            Beatrice Ask
          </note>
          <note n="6f984a2d">
            Interpellation 2011/12:271
          </note>
          <note n="b74a9d88">
            Interpellation 2011/12:271 Stulna identiteter
          </note>
          <note n="3b6faa38">
            Interpellationen kommer att besvaras tisdagen den 27 mars 2012.
          </note>
          <note n="fee57336">
            Skälet till dröjsmålet är brist på tid i kammaren.
          </note>
          <note n="1465ee8c">
            Beatrice Ask
          </note>
          <note n="7c77bbf7">
            4 § Hänvisning av ärenden till utskott
          </note>
          <note n="b7275f1d">
            Föredrogs och hänvisades
          </note>
          <note n="88642efb">
            den 30 april.
          </note>
          <note n="b0f77542">
            den 2 maj.
          </note>
          <note n="1e1f71cd">
            5 § Förnyad bordläggning
          </note>
          <note n="fbc0c50b">
            Föredrogs och bordlades åter
          </note>
          <note n="be775f47">
            6 § Svar på interpellation 2011/12:267 om sjukvården i glesbygd
          </note>
          <note type="speaker" n="6e5f627e">
            Anf. 1 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-f5185b0980460830-0" n="f60b9f3d">
            <seg n="60038c52">
              Fru talman! Jonas Sjöstedt har frågat mig vilka åtgärder jag
              avser att vidta för att garantera en god sjukvård även i glesbygd
              och i Norrlands inland.
            </seg>
            <seg n="105c02e0">
              Jag vill börja med att framhålla att varje landsting inom ramen
              för det kommunala självstyret har rätt att besluta om hur landstinget
              vill organisera och finansiera sin verksamhet. Staten sätter däremot
              ramarna för verksamheten genom lagstiftning och utövar tillsyn
              och följer upp verksamheten. För detta har vi myndigheter som
              till exempel Socialstyrelsen, som har rätt att ingripa om vården
              inte håller tillräcklig kvalitet eller på annat sätt brister.
            </seg>
            <seg n="a46384ba">
              Genom att stödja arbetet med kvalitetsutveckling, tillgänglighet
              och öppna jämförelser kan staten stödja och stimulera till utveckling
              av hälso- och sjukvården. Jag vill framför allt lyfta fram kömiljarden
              som syftar till att korta väntetiderna i vården. Resultatet från
              denna satsning visar att antalet personer som väntar längre än
              90 dagar minskat avsevärt sedan 2009. Detta är ingenting annat
              än en verklig framgång, och det gläder mig att patienterna nu
              får snabbare vård än någonsin tidigare.
            </seg>
            <seg n="750dced4">
              För några veckor sedan delades 2011 års kömiljard ut till landstingen.
              Alla landsting fick ta del av medlen. Jag vill särskilt lyfta
              fram Norrbottens läns landsting som visade väldigt goda resultat,
              ett tillskott på 50 miljoner kronor.
            </seg>
            <seg n="e698a85e">
              Det är riktigt, som Jonas Sjöstedt antyder, att införandet av
              vårdvalssystem har ökat antalet vårdcentraler. Sedan vårdvalets
              införande har vårdcentralerna i landet ökat med 19 procent, och
              mer än 80 procent av befolkningen har nu två vårdcentraler på
              så nära avstånd att det finns en faktisk möjlighet att välja.
              Detta har stor betydelse inte bara för tillgängligheten utan också
              för patientens ställning i vården. Mätningar av patientnöjdhet
              visar också på en ökande tillfredsställelse med primärvården sedan
              vårdvalets införande. Trots detta ser vi inga dramatiska kostnadsökningar,
              vilket förklaras av att det är landstingen själva som bestämmer
              villkoren och ersättningarna för de vårdgivare som vill etablera
              sig. Det står dessutom landstingen fritt att utforma ersättningssystemen
              så att de ger ekonomiska incitament för vårdgivare att bedriva
              verksamhet i glesbygd. Under vårdvalets första år har det skett
              etableringar i glesbefolkade områden, bland annat i Jämtlands
              läns landsting.
            </seg>
            <seg n="316d709a">
              Regeringen har i årets budgetproposition avsatt 360 miljoner
              kronor under tre år för att stimulera en utveckling av vårdvalet.
              Vårdvalssystemet, som syftar till att passa i glesbygd, är ett
              av de områden som är angelägna att prioritera i detta sammanhang.
            </seg>
            <seg n="8032605b">
              Jonas Sjöstedt hävdar att statsbidragen har urholkats och att
              det har lett fram till ett minskat ekonomiskt utrymme för landstingen.
              Som svar på det påståendet kan jag informera om att regeringen
              tillförde 25 miljarder kronor till landstingen och kommunerna
              för stöd till deras verksamhet under perioden 20102011, varav
              5 miljarder kronor är en permanent nivåhöjning från 2011.
            </seg>
            <seg n="1a13fa4d">
              Regeringen bidrar dessutom med riktade medel till olika satsningar
              i landstingen. Västerbottens läns landsting, som särskilt nämns
              i Jonas Sjöstedts interpellation, har fått medel för att ta fram
              en modell för akutvård i glesbygd. Konceptet bygger på att samebyar,
              lokala helikopterföretag samt fjällräddning och sjukvård utbildas
              i prehospitalt akut omhändertagande. Arbetet ska ske i samverkan
              med Jämtlands läns landsting och Norrbottens läns landsting och
              ska redovisas till regeringen senast december 2013. När projektet
              är avslutat ska verksamheten inordnas i landstingens löpande verksamhet.
            </seg>
            <seg n="6bbbad81">
              Inom hälso- och sjukvården är det av central betydelse att vården
              utformas så att den så långt som möjligt är likvärdig och lika
              tillgänglig för alla. Jag vill avsluta med att säga att regeringen
              har tagit flera initiativ för att motverka ojämlikhet inom vård
              och omsorg, bland annat genom patientsäkerhetsarbetet och arbetet
              för att stärka patientens ställning. Under 2011 påbörjade vi även
              en särskild satsning på jämlik vård som fortsätter under det här
              året. För detta arbete har regeringen avsatt 15 miljoner kronor
              per år. Exempelvis har Socialstyrelsen under 2011 givits i uppdrag
              att ta fram ett underlag med en beskrivning av nuläget och utmaningarna
              när det gäller att nå jämlikhet i vården. Avsikten är att Socialstyrelsens
              redovisning ska utgöra ett underlag för en kommande samlad strategi
              för en jämlik vård.
            </seg>
          </u>
          <note type="speaker" n="bac8644a">
            Anf. 2 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-a87ff59ad3eb68a7-0" n="9ae09216">
            <seg n="f88bbdcf">
              Fru talman! Jag tackar socialminister Göran Hägglund för svaret.
            </seg>
            <seg n="71f6885e">
              Häromdagen fick jag ett brev från en kvinna som bor i Västerbottens
              inland. Hon heter Lisette. Hon skrev om sin oro över utarmningen
              av akutsjukvården. Om hon är tvungen att larma ambulansen tar
              det över en timme innan den når henne i hennes hem och sedan över
              en timme innan den når sjukhus, i bästa fall. Många har en situation
              som är betydligt värre än så när det gäller att få akut sjukvård.
            </seg>
            <seg n="f0978cce">
              I Västerbottens inland liksom i stora delar av Norrland i övrigt
              finns det extrema avstånd och gles bosättning och därmed långa
              tider tills man får hjälp, till exempel vid en trafikolycka, en
              stroke eller något annat akut. Trots det har landstinget i Västerbottens
              län förslagit indragningar av akutplatserna på hälsocentralerna
              i Dorotea och Sorsele samt nedläggning av ambulansservice i Malå
              och i Åsele.
            </seg>
            <seg n="ab574014">
              En del modifieringar har skett av de här förslagen. Men i dag
              är ambulansen i Åsele avvecklad och ersatt med en akutbil som
              inte kan frakta skadade personer, och akutplatserna i Dorotea
              är borta.
            </seg>
            <seg n="d6aeb702">
              Båda hälsocentralerna, i Dorotea och Åsele, är för närvarande
              ockuperade av upprörda ortsbor som protesterar mot neddragningarna.
              Många är oroliga över vad som händer med deras hälsa vid en akut
              situation. Ytterst kan ju liv stå på spel, och det har redan varit
              flera incidenter som har blivit allvarliga på grund av de neddragningar
              som har skett.
            </seg>
            <seg n="c7f28425">
              På lång sikt handlar det om glesbygdens utvecklingsmöjligheter
              och överlevnad. Turism, näringsliv vem vill etablera sig när sjukvården
              inte fungerar?
            </seg>
            <seg n="d78c54c1">
              Frågan i dag är vem som har ansvar för den här politiken. Det
              enklaste svaret är naturligtvis att ansvaret ligger på landstinget
              och landstingsledningen i Västerbottens län som har beslutat om
              neddragningarna. I Västerbotten lämnade vi i Vänsterpartiet ledningen
              för landstinget i protest mot de panikartade och ogenomtänkta
              nedskärningarna, men Socialdemokraterna och Miljöpartiet fortsätter
              att driva igenom dem.
            </seg>
            <seg n="d90ec98f">
              Vi kan inte stödja en utarmning av akutsjukvården i inlandet.
              Men vi menar också att den som enbart skyller på landstingsledningen
              gör det väldigt lätt för sig. Många landsting, oavsett politisk
              majoritet, är hårt pressade ekonomiskt i dag. Här spelar regeringens
              politik, som Göran Hägglund ansvarar för, en avgörande roll.
            </seg>
            <seg n="cf11db61">
              Statsbidragen urholkas stadigt i värde. Även om de inte minskar
              i kronor räknat följer de inte pris- och kostnadsutvecklingen,
              och så har det sett ut i ett antal år nu. Det innebär i praktiken
              ständigt nya krav på nedskärningar i landstingen. Detta är en
              direkt följd av regeringens politik. Valåret 2010 gjordes, som
              ministern påpekade, ett särskilt tillskott. Det var välkommet,
              men det ändrar inte den övergripande bilden sett över åren.
            </seg>
            <seg n="ad59c961">
              Till det här kommer regeringens mycket ogenomtänkta privatiseringspolitik.
              Det innebär att landstingen är förpliktade att betala till de
              nya privata hälsocentraler som etableras. Kostnaderna där går
              både till verksamheten och till privata vinster, exempelvis hos
              riskkapitalbolag som gjort sig kända för skatteflykt.
            </seg>
            <seg n="d8fce262">
              För de privata vårdföretagen råder fri etableringsrätt. Det innebär
              att de etablerar sig där vinsten kan bli störst, i stort sett
              alltid i större städer där det redan finns en god tillgång på
              sjukvård. I Västerbotten har samtliga tre nya hälsocentraler etablerat
              sig i centrala Umeå. Där finns länets rikaste, friskaste och yngsta
              befolkning. Då blir det helt enkelt mindre resurser över till
              de andra delarna av länet. Då styrs inte längre investeringarna
              efter vårdbehov utan efter vinstintresse hos privata företag.
            </seg>
            <seg n="6a7aa222">
              Jag frågade Göran Hägglund vad han avser att göra. Jag tycker
              att svaret visar en viss brist på initiativ. Jag undrar också
              om Göran Hägglund är nöjd med hur de privata vårdetableringarna
              sprider sig över landet. Är det en rimlig fördelning av investeringar
              i hälso- och sjukvård att de etableras som de gör? Min sista fråga
              till Göran Hägglund gäller om han anser att hälso- och sjukvårdslagens
              mål om en sjukvård på lika villkor för hela befolkningen i dag
              fungerar och att man lever upp till de målen även i Norrlands
              inland.
            </seg>
          </u>
          <note type="speaker" n="22e6dd34">
            Anf. 3 ANDERS SELLSTRÖM (KD):
          </note>
          <u who="anders_sellstrom_d0c3af" xml:id="i-05e651360d2935a4-0" n="7f392a3b">
            <seg n="1eab59b5">
              Fru talman! Tack för den fråga du har ställt, Jonas Sjöstedt.
              Du lyfter upp en problematik som inte bara finns i Västerbotten
              utan kanske också på andra ställen. Jag tycker att socialminister
              Göran Hägglund har svarat bra på detta. Trygghet och en känsla
              av att hjälp finns när behov uppkommer är jätteviktig oavsett
              om man bor i Dorotea, Åsele eller Ängelholm. Som vanligt vill
              Jonas Sjöstedt och Vänsterpartiet sätta fokus på något annat.
              Det är någon annans fel när det inte fungerar lokalt i landstinget.
              Det är i det här fallet statsbidragen eller vårdvalet, som Jonas
              Sjöstedt också har ställt sig frågande till.
            </seg>
            <seg n="6b7fa38c">
              Jag har själv suttit med länge i styrelsen för Sveriges Kommuner
              och Landsting. Jag har suttit på den sida där vi har krävt indexerade
              statsbidrag. Under min tid har det aldrig skett att man har fått
              indexerade statsbidrag, vare sig från den regering som sitter
              i dag eller från tidigare regering stödd av Vänsterpartiet under
              socialdemokratisk ledning. Man har i stället beslutat från gång
              till gång hur man ser på statsbidragen och utvecklingen framöver.
            </seg>
            <seg n="69206a23">
              Nu står jag på den andra sidan staten och riksdagen. Jag förstår
              sättet att tänka även från den här kanten när det gäller om man
              ska indexera eller inte. Det har att göra med om staten ska vara
              ett gummiband i konjunktursvängningarna.
            </seg>
            <seg n="decca262">
              Socialminister Göran Hägglund har nu påpekat att det är höjt
              med 5 miljarder generellt samtidigt som det har satts in enorma
              resurser i samband med konjunkturnedgången som har varit. Det
              har inneburit en hel del överskott både i kommun- och landstingssektorn
              under ett antal år. Det går mer resurser till landstingen i dag
              än under den tid då Jonas Sjöstedt stöttade den socialdemokratiska
              regeringen.
            </seg>
            <seg n="ea933858">
              Vänsterpartiet försöker göra något märkligt. Vänsterpartiet har
              ju suttit med och aktivt styrt i landstinget i Västerbotten 20062010
              och åtskilliga år dessförinnan. Miljöpartiet kom in i samarbetet
              de senaste två åren. Socialdemokraterna, Miljöpartiet och Vänstern
              lade fram en gemensam budget i juni förra året för innevarande
              år. Där framgick det tydligt att man skulle göra rejäla neddragningar
              för att få en ekonomi i balans. Under ett antal år har man försummat
              att se till att ha en ekonomi i balans så att man kan föra en
              aktiv sjukvård för hela länet. Det har Vänsterpartiet varit med
              om att försumma år ut och år in. Det är en bakgrund som är viktig
              att ha med sig. Det är något som Jonas Sjöstedt försöker krypa
              undan.
            </seg>
            <seg n="74e3d6e7">
              Alliansen i Västerbotten har varit tydlig med att man vill dra
              ned resurserna för att kunna satsa på sjukvården. Det har inte
              Vänsterpartiet ställt upp på. Vi har varit tydliga med att ambulanserna
              ska finnas med i Malå, i Åsele, i Dorotea och på akutsjukvårdsplatserna.
              Det har inte Vänsterpartiet ställt upp på.
            </seg>
            <seg n="35bb17c3">
              När det blev kalla fakta i oktober klev Vänsterpartiet av eftersom
              man insåg att detta drar undan benen för inlandsborna. Man har
              varit med och aktivt fattat beslut om den politik som ska föras
              i landstinget 2012. När man ser den reella effekten hoppar man
              av. Man tar inte ansvar för en politik som man har varit med och
              beslutat om. Jag kallar det feghet, Jonas Sjöstedt. Det är rent
              fegt att inte jobba långsiktigt med att hålla en ekonomi i balans
              och ta ansvar för att man inte har uppnått det. I stället försöker
              man skjuta över det på andra. Det är fegt, Jonas Sjöstedt.
            </seg>
          </u>
          <note type="speaker" n="4f367654">
            Anf. 4 FINN BENGTSSON (M):
          </note>
          <u who="finn_bengtsson_813f74" xml:id="i-fd00967b8eaaec6b-0" n="a56d18d3">
            <seg n="94e33b54">
              Fru talman! Jag tackar för den här interpellationen, även om
              det förefaller något tveksamt att diskutera regional sjukvårdspolitik
              för en del av landet.
            </seg>
            <seg n="dabc652e">
              Jag vill också tacka socialministern för svaret som var väldigt
              uttömmande, inte minst på alla de punkter där han korrigerade
              de felaktiga påståenden som Jonas Sjöstedt kom dragandes med.
            </seg>
            <seg n="4812808e">
              Jag vill förtydliga det som föregående talare sade om det reformutrymme
              som ger möjlighet till statsbidrag. I en värld där i princip alla
              andra länder i Europa brottas med budgetunderskott av en sådan
              storlek att man inte har något reformutrymme alls är det viktigt
              att lägga in i ekvationen att alliansregeringens samlade grepp
              över statsfinanserna har gjort det möjligt att ha generösa statsbidrag,
              även permanentat som socialministern nämnde, med 5 miljarder i
              nivåhöjning sedan 2011. Det är positivt.
            </seg>
            <seg n="5724c2ad">
              Det är intressant att notera i svaret att det finns riktade satsningar
              till bland annat Västerbotten det Norrlandslän som nämndes i interpellationen
              att tillsammans med några andra Norrlandslän titta särskilt på
              akutsjukvården. Det är välkommet givet att vi har finanser att
              motivera det.
            </seg>
            <seg n="eab04076">
              När det gäller det kommunala självstyret kan jag tycka att det
              är förvånande att Vänsterpartiet lyfter fram att detta inte är
              så stort ansvar för kommuner och landsting som det trots allt
              är utan hänvisar till att detta i första hand skulle vara ett
              statligt ansvar. Socialministern betonade det stora värdet av
              kömiljardens insats. Det är fascinerande att när vi har utgifter
              för sjukvården på i runda slängar 200 miljarder om året kan en
              halv procent av en miljard ge denna fantastiska förbättring av
              tillgängligheten.
            </seg>
            <seg n="68e745c8">
              Man måste misstänka att det finns ett systemfel i att landstingen
              inte alltid tar sitt kommunala självstyreansvar. Här ligger en
              fråga i botten, ett problem som man måste reda ut. Hur ser Vänsterpartiet
              på det ansvar som landstingen har att bedriva en politik som ger
              bättre tillgänglighet, vilket interpellationen syftar till att
              diskutera? Varför har man inte under den tid då man har kunnat
              påverka sjukvårdspolitiken haft detta viktiga incitament för landstingen
              som alliansregeringen har lyckats uppfylla med stor framgång?
            </seg>
            <seg n="dad9877e">
              När vi talar om kostnader för sjukvård glömmer vi ofta kostnader
              för sjukdom, vilket staten också bär ett ansvar för. Under den
              tid som Socialdemokraterna hade sitt sista regeringsinnehav, då
              Vänsterpartiet var stödparti, hade vi en sjukförsäkring som i
              många stycken inte fungerade. Den hade gått helt fel. Kostnaderna
              för misslyckad sjukvård, det vill säga utgifter för sjukvårdsförsäkringen,
              som också användes som arbetsmarknadspolitiska redskap inte minst
              i de norrländska länen, var bestickande.
            </seg>
            <seg n="29df11f1">
              Det här forumet lämpar sig inte för att visa bilder, men den
              här visar hur vi genom den nya sjukförsäkringen har fått de regionala
              skillnaderna, som var påtagliga, att förbättras i Sverige så att
              vi i dag inte har några regionala skillnader när det gäller utbetalningar
              från sjukförsäkringen. Detta är viktigt att säga. När sjukförsäkringen
              används till passiva sjukskrivningar i stället för till aktiva
              åtgärder för att komma tillbaka till arbetsmarknaden, konsumerar
              den grupp som är passivt sjukskriven ännu mer sjukvård och tränger
              undan dem som behöver tillgänglighet till vården.
            </seg>
            <seg n="97e53ef2">
              Sammanfattningsvis vill jag säga att alliansregeringens insatser
              med kömiljarden som är proaktiv för att förbättra sjukvårdens
              tillgänglighet samtidigt som vi har minskat ohälsotalen och tagit
              bort de osunda geografiska skillnaderna har inneburit att vi nu
              har en mycket bättre situation för människor som kommer till vården.
              Det gäller inte minst de norrländska länen.
            </seg>
          </u>
          <note type="speaker" n="f09ba779">
            Anf. 5 EVA OLOFSSON (V):
          </note>
          <u who="eva_olofsson_993bb0" xml:id="i-fcbf19481e2672c3-0" n="e3819f3c">
            <seg n="2cad784d">
              Fru talman! Jag tror att det är många människor som inte instämmer
              i Finn Bengtssons beskrivning av att vi har fått så mycket förbättringar
              i sjukförsäkringssystemet. Jag tänker på alla de människor som
              blivit utförsäkrade och som lever på anhöriga eller går på försörjningsstöd.
            </seg>
            <seg n="e5e661a1">
              Det finns diskussioner om kömiljarden som jag tror att Finn Bengtsson
              och även Göran Hägglund känner till, för statsrådet lyfte fram
              det i sitt svar. Enligt Socialstyrelsen är det inte så lätt att
              utvärdera detta. Man har ändrat på regler och definitioner under
              resans gång. Man hade kreativ bokföring med så kallade frivilliga
              köer och räknade bort människor. Det har dock stramats åt.
            </seg>
            <seg n="7bf411c6">
              Det finns också en diskussion om att det finns undanträngningseffekter.
              I Almedalen i somras hölls ett seminarium där Läkarförbundets
              ordförande sade att det har undanträngningseffekter för en rad
              specialiteter, vilket innebär att människor som är kroniskt sjuka
              och behöver kontinuerlig sjukvård, återbesök och annat kan trängas
              undan om man satsar mycket pengar på kömiljarden.
            </seg>
            <seg n="b15e6cc6">
              Det är alltså ingen entydig framgångssaga.
            </seg>
            <seg n="3b4c06d9">
              Jag blev lite intresserad av beskrivningarna av självstyret för
              hälso- och sjukvården i glesbygden. Det gäller inte fullt ut för
              organisationen av hälso- och sjukvården, för här råder påtvingad
              etableringsfrihet och privatisering. Landstingen får inte bestämma
              själva.
            </seg>
            <seg n="a4ecc500">
              Det här har diskuterats en del. Jag var med socialutskottet på
              studieresa i Jämtland. Det uppstod en diskussion mellan det rödgröna
              styret i Jämtland och några av mina riksdagskolleger om huruvida
              det var befolkningens helhetsbehov som skulle styra hur man planerade
              hälsocentralerna och vilket uppdrag man lade på hälsocentralerna.
              Ska man täcka in hela befolkningens behov i en glesbygd med 1015
              mil till nästa ort när det bara finns underlag för en hälsocentral?
              Eller ska man, som några hävdade, försöka bryta ut olika delar
              så att man blir tvungen att skapa olika hälsocentraler och underlätta
              för företag att etablera sig men inte ha underlag att täcka in
              hela befolkningens behov?
            </seg>
            <seg n="6e80df11">
              Det vore intressant att höra vad Göran Hägglund tycker. Vad ska
              vara utgångspunkten? Det var bland annat en debatt i tidningarna
              i somras. Är det befolkningens behov eller att underlätta för
              företag att etablera sig som ska vara det viktigaste när man ser
              över detta inför framtiden?
            </seg>
            <seg n="937f7db9">
              Jag är nyfiken på etableringen av vårdcentraler i Jämtland som
              statsrådet hänvisade till, så jag ringde landstingsrådet där.
              Man hade i åratal, långt innan vårdvalet, haft tre alternativa
              utförare. Det hade tillkommit en ny vårdcentral i Hoting. Den
              hade sitt ursprung i den landstingsdrivna vårdcentralen och tog
              med sig patienterna. Ett tag försökte man ha ett alternativ, men
              det finns bara underlag för en vårdcentral i Hoting. Det är inte
              tillräckligt många invånare för två.
            </seg>
            <seg n="b8440c25">
              När Göran Hägglund talar om att välja mellan två vårdcentraler
              talar han inte om verkligheten i glesbygden. Därför blir min fråga
              till statsrådet viktig: Ska inte invånarnas totala behov av hälso-
              och sjukvård vara det avgörande?
            </seg>
          </u>
          <note type="speaker" n="abfc70a7">
            Anf. 6 EDWARD RIEDL (M):
          </note>
          <u who="edward_riedl_032876" xml:id="i-c0ce09879be1b0c9-0" n="49b7c37d">
            <seg n="2717b0ac">
              Fru talman! Jag tackar socialministern för ett bra svar på den
              viktiga interpellation som Jonas Sjöstedt ställt. Den tar upp
              något av det viktigaste vi har, nämligen tryggheten, och det är
              bra att vi talar om det i kammaren.
            </seg>
            <seg n="313ff847">
              Jonas Sjöstedt tar upp Lisette, men det finns många andra i Västerbottens
              inland som upplever stor oro för de sparpaket som beslutats av
              det lokala styret i Västerbotten, bestående av Socialdemokraterna
              och Miljöpartiet och tidigare Vänsterpartiet. Det uppmärksammades
              inte minst i det inslag i Uppdrag granskning som handlade om ambulanserna.
            </seg>
            <seg n="09021b88">
              Det gäller att komma ihåg vilka som fick väljarnas förtroende
              att ta hand om sjukvården i Västerbotten. Finn Bengtsson med flera
              har tagit upp det kommunala självstyret. Det var Socialdemokraterna,
              Vänsterpartiet och Miljöpartiet som fick ansvaret att ta hand
              om sjukvården i Västerbotten. Vi kan fortsätta diskutera det,
              men så ser det ut.
            </seg>
            <seg n="30d48859">
              Jonas Sjöstedt frågar vem som har ansvaret för det som händer
              i Västerbotten. Rimligen bör det vara de som fick västerbottningarnas
              förtroende att hantera sjukvården. Dessa partier bär ansvaret.
            </seg>
            <seg n="7c2efc92">
              Det kan vara värt att poängtera för dem som lyssnar på debatten
              att det finns olika förslag för att hantera den svåra ekonomiska
              situationen i Västerbotten. Bland annat har allianspartierna lagt
              fram förslag om att i stället ta bort pengar från vissa kultursatsningar
              inom landstinget, minska administration med mera. Det finns alltså
              sätt att hantera den svåra ekonomiska situationen utan att ta
              bort tryggheten för dessa människor, det vill säga ambulanserna.
            </seg>
            <seg n="77f9f7df">
              Det nämns ofta i Västerbotten och ibland i kammaren att statsbidragen
              har varit frusna. Anders Sellström tog upp detta. Det är dock
              värt att påpeka att tidigare regeringar som Vänsterpartiet har
              stöttat har gjort precis samma sak, det vill säga inte räknat
              upp statsbidragen.
            </seg>
            <seg n="99722237">
              Vi har dock tillfört mer satsningar i form av riktade satsningar.
              Det handlar om sänkta arbetsgivaravgifter, som har varit en stor
              källa till intäkter för både kommuner och landsting. Det handlar
              också om riktade statsbidrag i form av kömiljard och mycket annat.
            </seg>
            <seg n="c7d4c916">
              Summa summarum har landstingen mer pengar att röra sig med i
              dag än när Socialdemokraterna hade regeringsmakten den regering
              som Jonas Sjöstedts parti stöttade.
            </seg>
            <seg n="07baadf0">
              Vi har kunnat tillföra sjukvården mer resurser tack vare att
              vi har haft ordning och reda i Sveriges ekonomi. Det har gjort
              det möjligt för oss att satsa på något av det viktigaste vi har,
              tryggheten.
            </seg>
            <seg n="49763627">
              Men de som väljarna har röstat fram att styra de olika landstingen
              ska bära ansvaret för de extra resurserna, och det ser väldigt
              olika ut i olika delar av landet.
            </seg>
            <seg n="46f019a6">
              Det är värt att påpeka att det inte är bara i år Västerbottens
              läns landsting har problem med ekonomin. Så här har det sett ut
              de senaste 16 åren i Västerbotten. Man har i praktiken haft underskott
              varje år. Det har alltid varit lite tyngre och jobbigare i Västerbotten.
            </seg>
            <seg n="4c385fb9">
              När Jonas Sjöstedt och Vänsterpartiet nu försöker ställa sig
              vid sidan av och säga att man inte längre tar ansvar ska vi komma
              ihåg att de har varit med de tidigare 16 åren som har lagt grunden
              till den problematiska ekonomiska situationen.
            </seg>
          </u>
          <note type="speaker" n="ef7fae5b">
            Anf. 7 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-f5185b0980460830-1" n="f60b9f3d">
            <seg n="41474a4b">
              Fru talman! Det är många frågor och ämnen som hanteras i denna
              viktiga diskussion. Jag börjar med att ta utgångspunkt i hur man
              organiserar hälso- och sjukvården så att den möter de många människornas
              behov.
            </seg>
            <seg n="d0655128">
              Jag har precis som Jonas Sjöstedt och alla andra i kammaren tagit
              del av diskussionen om inlandskommunernas situation och medborgarnas
              frustration, ängslan och ibland ilska över beslutsfattarna i Umeå.
              Vi vet att det är landstingspolitiker från hela landstinget som
              har fattat beslutet. Detta är uppenbart något som människor i
              dessa kommuner känner starkt för, vilket inte är konstigt utan
              djupt mänskligt.
            </seg>
            <seg n="e1b9ffdc">
              I sitt första inlägg säger Jonas Sjöstedt att jag skyller på
              landstingspolitikerna. Ja, det gör jag av den enkla anledningen
              att arbetet är så fördelat. Det är landstingspolitikerna som har
              ansvar för vården. Vi skulle kunna ha statlig sjukvård i Sverige.
              Jag är inte säker på att det skulle bli bättre, men vi skulle
              kunna ha det. Nu är dock arbetet organiserat så att det är landstingen
              som ansvarar för sjukvården. Kommunerna ansvarar för äldreomsorgen,
              skolan och så vidare.
            </seg>
            <seg n="8b948382">
              Jag ska inte och gå in och avgöra vilka satsningar och prioriteringar
              landstingspolitikerna i Västerbotten ska göra. Väljarna har att
              utkräva ansvar av de politiker de har röstat fram och ställa dessa
              politiker till svars för de beslut som fattats.
            </seg>
            <seg n="4408a160">
              Det har ställts en del frågor. Själva huvudfrågan i interpellationen
              är: Vilka åtgärder avser socialministern att vidta för att garantera
              god sjukvård även i glesbygd och i Norrlands inland?
            </seg>
            <seg n="63ef091d">
              Mitt svar är att jag kommer att fortsätta att bedriva förbättringsarbetet
              över hela landet inklusive Västerbotten när det gäller att förbättra
              tillgänglighet och kvalitet, när det gäller att stärka psykiatrin
              och när det gäller att ordna det bättre för äldre multisjuka patienter,
              höja patientsäkerheten och mycket annat som vi arbetar intensivt
              med. Där tar staten inte över, men vi går in med en del åtgärder
              och kan fungera som en katalysator för en utveckling i rätt riktning.
              Det tror jag kan vara mitt viktigaste bidrag.
            </seg>
            <seg n="f6fa8c6c">
              Jonas Sjöstedt frågade om jag är nöjd med hur privata företag
              när det gäller primärvården placerar sig. Det är upp till landstingen
              att organisera ersättningssystemen för detta. Man får lite olika
              utfall beroende på hur man gör. Man kan från landstingets sida
              stärka till exempel glesbygdsfaktorer och annat om man vill öka
              möjligheterna för att få starkare närvaro i sådana orter. Också
              där ligger makten i allt väsentligt på landstingsnivå.
            </seg>
            <seg n="58dc00be">
              Jonas Sjöstedt frågade om vi har lika villkor och om detta fungerar
              väl över landet. Det finns en rad undersökningar som visar att
              det finns skillnader på grund av socioekonomiska faktorer och
              sådant som kan handla om könstillhörighet. Även etnisk bakgrund
              kan spela roll. Vi jobbar hårt med att försöka identifiera det
              som leder till felaktiga eller oriktiga beslut, höja medvetandegraden
              hos personalen och se eventuella beteenden och fel som görs för
              att kunna korrigera detta. Vi vill ju att, vilket är grunden för
              lagstiftningen, alla oavsett om man bor i Helsingfors eller i
              Malå, oavsett om man är man eller kvinna och oavsett vilken bakgrund
              man har ska ha en lika god sjukvård.
            </seg>
          </u>
          <note type="speaker" n="b2e93258">
            Anf. 8 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-a87ff59ad3eb68a7-1" n="9ae09216">
            <seg n="321127d0">
              Fru talman! Jag tackar socialministern för svar på frågorna och
              mina meddebattörer för deras inlägg.
            </seg>
            <seg n="8bdace4e">
              Jag skulle vilja börja med frågan om etableringar av privata
              hälsocentraler. Socialministern nämnde i sitt anförande att de
              har etablerats bland annat i glesbygd i Jämtland. Det är vad man
              kallar en diplomatisk formulering därför att det bara finns en
              privat hälsocentral i hela Sverige som har etablerats i glesbygd.
              Frågan är var de andra ligger om man använder begreppet bland
              annat. Detta visar hur privatiseringarna drar resurser från glesbygd
              till de städer där tillgången till sjukvård redan är god. Här
              finns det en vit fläck i den borgerliga argumentationen. I Västerbotten
              handlar det om 40 miljoner kronor som går till de nya privata
              vårdcentralerna i Umeå. Det är betydligt mer än man spar på neddragningarna
              i inlandet. Jag menar att det här finns en avsaknad av helhetsansvar,
              också om man väger in att det undandras vården miljarder i privata
              vinster varje år till riskkapitalbolag därför att man plockar
              russinen ur sjukvårdskakan.
            </seg>
            <seg n="106ff8b7">
              Jag ska därefter ta upp frågan om statsbidragen. Sparbetinget
              i Västerbottens landsting är ungefär 150 miljoner kronor. Det
              är ganska exakt lika mycket som värdeminskningen på statsbidragen
              i år. Det finns alltså ett direkt samband mellan regeringens brist
              på statsstöd och den urholkning som sker i och med det och de
              nedskärningar som sker inte bara i Västerbotten utan i borgerligt
              styrda Västernorrland, i Värmland som tvingas höja skatten eller
              i Norrbotten för den delen. Detta slår stenhårt mot sjukvården
              i glesbygden, och det är den borgerliga politiken som är ansvarig
              för detta och har detta strypkoppel på ekonomin i landstinget.
            </seg>
            <seg n="321b9e39">
              Anders Sellström beter sig som en sann populist när han försvarar
              att man skär ned resurserna till sjukvård samtidigt som han hävdar
              att han försvarar sjukvården i sig. Det är helt enkelt inte förenligt.
              Men det är lätt att vara borgerlig sjukvårdspolitiker i Västerbotten
              därför att sannolikheten för att de borgerliga partierna vinner
              valet där är ungefär lika stor som sannolikheten för snö på Hawaii,
              och då kan man hävda lite vad som helst i debatten.
            </seg>
            <seg n="bacce1a3">
              När det gäller statsbidragen över tid är det riktigt att de urholkades
              redan under Göran Perssons tid och att det var fel redan då. Men
              de har urholkats ännu mer under den borgerliga tiden, om man läser
              statistiken från ekonomiavdelningen i Västerbottens läns landsting
              som är mycket tydlig på detta område.
            </seg>
            <seg n="e4dda30e">
              Socialministern nämnde projektet för akutsjukvård i glesbygd,
              och Finn Bengtsson uttryckte en särskild glädje över detta projekt.
              Jag ska bara påminna om att det handlar om 1 250 000 kronor under
              tre år i tre län. Det löser inte en riktig sjukvårdskris i Norrlandslänen,
              om man trodde det.
            </seg>
            <seg n="2ced5efb">
              Jag skulle även vilja ta upp en annan fråga som i sin förlängning
              också handlar om tillgång till sjukvård, och det gäller apoteken.
              Många vet att de privata intressenter som köpte upp grupper av
              apotek inte längre måste driva vidare apoteken i glesbygd 2013.
              Har regeringen en lösning på apoteksfrågan? Är det apoteken som
              nästa gång läggs ned runt om i Sverige? Då utarmas tillgången
              till service ännu mer.
            </seg>
            <seg n="36d87491">
              Jag säger inte att allt ansvar ligger på regeringen. Ett tungt
              ansvar vilar på ledningen för landstinget i Västerbotten. Vi lämnade
              detta samarbete just därför att vi inte kan försvara dessa neddragningar
              av akutsjukvården. Vi tog konsekvensen av detta. Trots att vi
              var tvungna att administrera en krympande ekonomi som har krympts
              av den borgerliga politiken gick vår gräns där. Men det går inte
              att blunda för att landstingen verkar under de ekonomiska villkor
              som ges av statsmakterna.
            </seg>
            <seg n="3c43db1e">
              Här skryter så att säga regeringen med att man minskar skatterna
              framför allt för de välavlönade. Samtidigt försämrar man servicen
              och tvingar faktiskt upp skattenivån i många landsting och kommuner
              därför att man vältrar över kostnaderna på dem. Så ser regeringens
              politik tyvärr ut på detta område. Priset för det betalas inte
              minst av de inlandsbor som får en försämrad akutsjukvård.
            </seg>
          </u>
          <note type="speaker" n="94969989">
            Anf. 9 ANDERS SELLSTRÖM (KD):
          </note>
          <u who="anders_sellstrom_d0c3af" xml:id="i-05e651360d2935a4-1" n="7f392a3b">
            <seg n="e783382e">
              Fru talman! Vi kan i och för sig alltid bråka om vem som är populist,
              men de neddragningar som Vänsterpartiet har varit med och genomfört
              och som genomförs i Västerbotten och speciellt i dess inland borgar
              för att vi kan se fram emot ett majoritetsskifte i nästa val.
              Det hoppas jag kan ske på det sättet.
            </seg>
            <seg n="e4cffe7d">
              Låt oss när det gäller ekonomin ha klart för oss, Jonas Sjöstedt,
              att det går mer resurser till landstingen i dag än när du satt
              och styrde 2006. Så är det bara. Det får du konstatera. Sedan
              får vi lämna denna diskussion. Om du inte tycker det hade du som
              suttit med Vänsterpartiet i landstinget kunnat höja skatten där.
              Landstinget i Västerbotten har bland de lägsta landstingsskatterna
              i Sverige. Du hade kunnat ta detta initiativ under alla år som
              du har suttit med Vänsterpartiet och styrt i landstinget. Men
              låt oss lämna denna diskussion.
            </seg>
            <seg n="2867a6df">
              När det gäller vårdvalet och att göra ett eget val hör jag att
              Jonas Sjöstedt inte är för att man kan välja vilken läkare och
              vilken vårdcentral man ska gå till. Du anser att det är du som
              ska bestämma till vilken vårdcentral och vilken läkare som jag
              ska gå. Du vill inte att jag ska få bestämma det. Men det är samma
              resurser som går till de olika vårdcentralerna. Om jag väljer
              att gå till en privat vårdcentral innebär det att det blir mindre
              pengar till den offentliga vårdcentralen. Det jämnar ut sig. Det
              blir inte mer kostnader. Det är samma kostnader, Jonas Sjöstedt.
              Försök inte lura folk som sitter och lyssnar på debatten på åhörarläktaren
              eller på tv. Du lurar människor på det viset.
            </seg>
            <seg n="58ba2928">
              Alliansen har i landstinget i Västerbotten jobbat hårt med olika
              åtgärder för att komma till rätta med detta, bland annat vårdskador.
              Om man skulle minska dem med bara 30 procent i Västerbotten skulle
              det ge 30 miljoner kronor. Ställ det mot vad ambulanstransporterna
              och akutvårdplatserna i Dorotea och Åsele kostar, nämligen runt
              1 miljon vardera per år. Men den politiska ledningen är lite för
              svag för att hantera och jobba med de starka professioner som
              finns på sjukhusen i Umeå och Skellefteå. Där har man en svag
              politisk ledning, och det är nog där knuten sitter, Jonas Sjöstedt.
            </seg>
          </u>
          <note type="speaker" n="cb3ad75a">
            Anf. 10 FINN BENGTSSON (M):
          </note>
          <u who="finn_bengtsson_813f74" xml:id="i-fd00967b8eaaec6b-1" n="a56d18d3">
            <seg n="1740a9ef">
              Fru talman! Denna debatt blir som tydligast när Vänsterpartiet
              är övertydligt med att man inte vill, som Anders Sellström sade,
              ge någon valfrihet och stärka patientmakten. Det är i detta perspektiv
              som lagen om valfrihet har tagits fram, och den bygger fortfarande
              på att i fråga om den kommunala självstyrelsen bestämmer inom
              ramen för hälso- och sjukvårdslagen landstingen själva vilken
              vård de vill erbjuda och vad den får kosta. Sedan får de som har
              kvalitet för att bedriva den erbjuda detta. Sedan väljer patienterna.
              Det är ganska enkelt, men det är en sådan frihetsreform som jag
              förstår att man från ett monopolkramande parti har svårt att förstå.
              Därför sprids denna desinformation.
            </seg>
            <seg n="56e1a4da">
              Jag vill återigen säga något om statsbidragen. Jag ser två viktiga
              ingångar. Jag nämnde i mitt förra inlägg de stora regionala skillnaderna
              i ohälsotal under de socialdemokratiska åren, uppbackade av Vänsterpartiet.
              Jag vill ställa en fråga till Eva Olofsson om de regionala skillnader
              som nu har försvunnit och om de mycket lägre ohälsotal som vi
              nu har. Handlar det om att man förr var mer sjuk i Norrlandslänen
              och att denna situation plötsligt har ändrats och att man nu är
              lika sjuk runt om i Sverige? I så fall har landstingen i någon
              mån lyckats.
            </seg>
            <seg n="1f134d3d">
              Men jag vill påstå att man medvetet använde sjukförsäkringen
              som ett arbetsmarknadspolitiskt instrument. På det sättet fick
              man sådana utgifter att man inte kunde ha reformutrymme för det
              som det egentligen handlar om, nämligen att ge en ännu bättre
              sjukvård från staten.
            </seg>
            <seg n="3242710b">
              Därtill ska man komma ihåg att det som skiljer oss från Vänsterpartiet
              är att vi har en jobblinje. Vi ser till att folk kommer i arbete.
              Fler arbetar genom jobbskatteavdragen. Fler bidrar och betalar
              skatt. Alltså ökar statsinkomsterna pengar som sedan kan användas
              till att värna välfärdens kärna. Detta är en politik centralt
              skild från er.
            </seg>
            <seg n="127fea73">
              Vilket försvar har Vänsterpartiet? Kanske vill ni drakoniskt
              höja skatterna för att kunna lösa ut problematiken. Samtidigt
              ska ni ösa över detta på offentliga utförare och förbjuda varje
              alternativ i vården så att patienterna inte har någon möjlighet
              att välja. Detta är för att se sanningen i vitögat det som är
              Vänsterpartiets underagenda för att bedriva hälso- och sjukvårdspolitik.
            </seg>
          </u>
          <note type="speaker" n="26070e46">
            Anf. 11 EVA OLOFSSON (V):
          </note>
          <u who="eva_olofsson_993bb0" xml:id="i-fcbf19481e2672c3-1" n="e3819f3c">
            <seg n="5c6aa53f">
              Fru talman! Sanningen är, Finn Bengtsson, att den borgerliga
              regeringen rejält har försämrat sjukförsäkringen och a-kassan,
              liksom föräldraförsäkringen, och använt de pengarna till att sänka
              skatten. De största skattesänkningarna har gått till dem som tjänar
              mycket. Det är en politik som är väsensskild från det vi i Vänsterpartiet
              står för.
            </seg>
            <seg n="497dac41">
              Vi däremot har en jobbpolitik . Vi vill satsa på att människor
              ska komma i jobb. Det är bland annat därför som vi vill satsa
              på en utbyggnad av välfärden sjukvården, äldreomsorgen och förskolan.
              Vi vill också satsa på infrastrukturen och på småföretagen. Vidare
              vill vi satsa på utbildning och forskning. Självklart finns den
              jobbpolitiken!
            </seg>
            <seg n="28a956a1">
              Jag återkommer till detta med valfrihet. Vi tycker visst att
              människor ska få välja vilken vårdcentral de ska gå till. Men
              vi kan inte se varför privata vinstdrivna företag ska ges fri
              dragningsrätt att bestämma var de ska etablera sig, oavsett var
              behoven finns när det gäller de människor som behöver hälso- och
              sjukvård. Det är där skiljelinjen går.
            </seg>
            <seg n="745c556a">
              Vi kan se var de flesta vårdcentralerna finns och var de flesta
              sjukbesöken i primärvården görs. Jo, där den friskaste befolkningen
              finns i Helsingfors.
            </seg>
            <seg n="aeb4f1a1">
              När det gäller specialistsjukvården görs i Jämtlands län 0,97
              läkarbesök per invånare. I Helsingfors görs 1,6 läkarbesök och
              i riket 1,27 läkarbesök per invånare. Det här behöver vi fundera
              på.
            </seg>
            <seg n="bcdbf177">
              De människor i glesbygd som behöver hälso- och sjukvård och som
              vi här talar om behöver en bra hälso- och vårdcentral. De behöver
              också ambulanser och möjligheter att komma till specialistsjukvården
              när något händer.
            </seg>
            <seg n="8e4a796a">
              Jag vill gärna upprepa min fråga till Göran Hägglund. Det drivs
              ju hårt att det ska bli mer företagsanpassat och att det ska kunna
              bli lättare att etablera privata vårdcentraler också i glesbygd.
              Då vill man helt enkelt släppa kraven på en heltäckande bra hälso-
              och sjukvård för befolkningen. Göran Hägglund, är du beredd att
              stötta den linjen, eller är du beredd att slåss för en sjukvård
              utifrån befolkningens behov?
            </seg>
          </u>
          <note type="speaker" n="18a0eb8b">
            Anf. 12 EDWARD RIEDL (M):
          </note>
          <u who="edward_riedl_032876" xml:id="i-c0ce09879be1b0c9-1" n="49b7c37d">
            <seg n="b6aa874a">
              Fru talman! Den som inte sköter ekonomin det spelar ingen roll
              om det är ett land eller ett landsting eller om det är Grekland
              eller Västerbotten kommer ganska snart att ha problem med att
              leverera både välfärd och trygghet till de medborgare till vilka
              man har ett ansvar att leverera välfärd och trygghet. Så ser det
              ut!
            </seg>
            <seg n="27e045ed">
              Fru talman! Jonas Sjöstedt skarvar ganska friskt när han talar
              om vårdvalet. Jag tror att det är bra att vi stannar upp vid det.
              Socialministern har varit inne på det, men jag tror att det, som
              sagt, är bra att en liten stund stanna upp vid detta.
            </seg>
            <seg n="1eaeb8bd">
              Jonas Sjöstedt säger att de privata vårdcentralerna i Umeå nu
              tar 40 miljoner från det offentliga. Men det han glömmer att nämna
              är att offentligt drivna vårdcentraler i Umeå i motsvarande grad
              förlorar samma mängd pengar eftersom pengarna i dag följer patienterna.
              Det är alltså inte så att det blir mindre pengar till patienter
              i Västerbottens inland för att det blir fler aktörer i Umeå. Den
              missuppfattningen försöker man medvetet sprida.
            </seg>
            <seg n="0704def4">
              Enda gången det skulle kunna vara sant att det faktiskt blir
              mindre pengar i glesbygden, till fördel för vårt lands tätorter,
              är ifall människor i glesbygd av olika anledningar väljer att
              skriva sig på vårdcentraler i tätorter. Då blir det mindre pengar
              i glesbygden. Jag tror att det är viktigt att komma ihåg att det
              är så det i verkligheten ser ut. Det må vara slagkraftig retorik
              från Jonas Sjöstedt, men det sagda stämmer inte med hur det är
              i verkligheten.
            </seg>
            <seg n="dc37f96f">
              Jag ser att talartiden snabbt rinner i väg så jag avslutar med
              att säga att jag tycker att det är lite tråkigt att man lokalt
              försöker skylla på regeringen i stället för att ta det egna ansvaret.
              Ni har fått medborgarnas förtroende, men ni har haft problem med
              att axla ansvaret. I stället för att lokalt ta ansvar försöker
              ni skylla ifrån er och lägga ansvaret på regeringen. Det är tråkigt.
              Lokalt bör ni ta det ansvar som ni fått väljarnas förtroende att
              axla.
            </seg>
            <seg n="b707ec88">
              Jag tror inte att väljarna kommer att ge er precis som du själv,
              Jonas Sjöstedt, uttryckt det förtroende för all framtid. Ifall
              ni fortsätter att missköta er så här kommer västerbottningarna,
              tror jag, att rösta bort er.
            </seg>
          </u>
          <note type="speaker" n="5645df3b">
            Anf. 13 KARIN ÅSTRÖM (S):
          </note>
          <u who="karin_astrom_a1d5e2" xml:id="i-4bae91b2a3032ad0-0" n="d529768d">
            <seg n="05deb896">
              Fru talman! Jag hade inte tänkt gå upp i denna interpellationsdebatt,
              men det viktiga som här tas upp behöver belysas på olika sätt.
            </seg>
            <seg n="43409f1d">
              Men först, fru talman, måste jag säga att jag blir väldigt fundersam.
              Vem interpellerar vem? Det skulle man kunna fundera över när man
              lyssnar på den här debatten. Borgerliga företrädare verkar interpellera
              interpellanten, Sjöstedt, i stället för ministern, Hägglund. Det
              är en rätt förvirrande interpellationsdebatt jag just nu upplever.
            </seg>
            <seg n="270be486">
              För att återgå till hälso- och sjukvårdsfrågorna: Jag utgår från
              perspektivet att jag bor i en av landets minsta kommuner mitt
              i Norrbotten, i Överkalix. Där bor jag och många andra. Jag reser
              ganska mycket i hela Norrlands inland och har gjort det under
              en lång tid. Jag möter väldigt många människor som är djupt oroliga
              inför framtiden, över vad som håller på att hända med hälso- och
              sjukvården.
            </seg>
            <seg n="c3da71b4">
              Egentligen behöver man inte vara nationalekonom för att förstå
              hur glesbygden drabbas av de nyetableringar som sker i de folktäta
              områdena. Om jag målar med stora penseldrag kan jag beträffande
              den summa pengar i form av de stagnerade statsbidrag vi nu en
              tid sett när det gäller glesbygden säga att det inte blir mer,
              snarare tvärtom. Beroende på den utflyttning som ständigt sker
              från våra kommuner blir det minskade skatteintäkter.
            </seg>
            <seg n="d11ead72">
              Låt oss slå fast att människor ute i inlandet, särskilt de äldre,
              kommer att bo kvar i inlandet. Under en ganska lång tid framöver
              kommer de att finnas där. Men det kommer inte att bli någon nyetablering
              av vårdcentraler exempelvis i Överkalix och Arjeplog.
            </seg>
            <seg n="464dc32c">
              Befolkningen i Arjeplog har inget att välja på detta sagt apropå
              det fria vårdvalet. Närmaste vårdcentral ligger nio mil bort,
              i Arvidsjaur. Kommunikationerna dit är inte de bästa. Det finns
              inga järnvägsspår, och det finns ingen regelbunden busstrafik
              mellan Arjeplog och Arvidsjaur.
            </seg>
            <seg n="b134cfab">
              I en framtid blir detta oerhört problematiskt eftersom resurserna
              successivt dräneras. Vi får en kvalitetsminskning ute på vårdcentralerna
              i glesbygden, alltså där den största andelen av de människor finns
              som behöver tillgång till dem. Det är äldre, svårt sjuka människor
              som kommer att bo kvar.
            </seg>
            <seg n="1c20be06">
              Vi är många som är mycket bekymrade när vi ser den utveckling
              som regeringen nu kör på med. Jag hör hur Hägglund talar om kvalitetsutveckling.
              Det har jag hört i flera olika sammanhang. Jag har också läst
              om det, så jag är oerhört intresserad av att få veta vad du, Göran
              Hägglund, menar. Vad menar du egentligen med ditt tal om kvalitetsutveckling
              i glesbygden när det gäller äldre, svårt sjuka människor? Vad
              menar du med de pengar du talar om? Rent konkret och exakt: Hur
              ska det här se ut i framtiden? Det skulle jag vilja veta lite
              mer om.
            </seg>
          </u>
          <note type="speaker" n="fb2ebbbd">
            Anf. 14 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-f5185b0980460830-2" n="f60b9f3d">
            <seg n="121010f3">
              Fru talman! Jag börjar med den fråga som Eva Olofsson i sitt
              tidigare inlägg ställde om vad som ska vara utgångspunkten. Människors
              behov ställer hon mot företags möjligheter att etablera sig.
            </seg>
            <seg n="11bea1a8">
              Jag tror att jag talar för alla i denna kammare när jag säger
              att utgångspunkten för den svenska hälso- och sjukvården förstås
              är att leverera bästa möjliga hälso- och sjukvård till alla människor
              i vårt land hög kvalitet och god tillgänglighet.
            </seg>
            <seg n="d60119f1">
              Vad vi nu har kommit att diskutera, även om det inte var det
              interpellationen primärt berörde, är vilken som är den bästa vägen
              dit. Vissa säger att det bästa är att allting sköts i monopolliknande
              former där landstingspolitiker tittar på kartan och pekar ut var
              det ska finnas vårdcentraler och var det inte ska finnas. Sedan
              finns det en sida som säger: Vi tror att det är bra med en möjlighet
              till etableringar där inte politiken behöver avgöra detta utan
              där man ser var det finns möjligheter att etablera sig.
            </seg>
            <seg n="48a1cbb5">
              När vi faktiskt följer upp vad som händer när det gäller vårdvalet
              i Helsingfors och Halland det är dem man tittar mest på vetenskapligt
              ser vi att antalet sjukvårdsbesök har ökat i Helsingfors. De har
              ökat mest bland dem som ligger sämst till socioekonomiskt, där
              det har funnits en underkonsumtion av vård. Är det bra eller dåligt?
              Jag tycker att det är bra att människor som tidigare inte kunde
              komma till vården har närmare och lättare att göra det. De har
              lättare att få tider, och de blir kanske bättre bemötta än de
              blivit tidigare. Det är bra.
            </seg>
            <seg n="9657d70e">
              Återigen: När det gäller vården i Västerbotten är det ett huvudansvar
              för de västerbottniska landstingspolitikerna. Det är de som har
              sina resurser till förfogande. Jonas Sjöstedt kom i ett inlägg
              in och talade om urholkning av statsbidraget, trots att han flera
              gånger har fått sagt till sig att det faktiskt är så att resurserna
              har ökat också till landstinget i Västerbotten. Vi kan önska ännu
              mer, naturligtvis. Detta prövas i varje budgetsammanhang, men
              landstinget i Västerbotten har mer pengar nu än när Jonas Sjöstedt
              styrde tillsammans med Socialdemokraterna.
            </seg>
            <seg n="f9342212">
              När det gäller frågan var nya vårdcentraler etablerar sig har
              det tillkommit sex nya vårdcentraler i Värmland senast jag tittade.
              Att jag minns absolut rätt vågar jag inte ta gift på, men om jag
              minns rätt är det så. En av dem hade tillkommit i Karlstad och
              alla de övriga i mindre kommuner runt om. Det ökar valfriheten,
              gör vården mer tillgänglig för många och, tror jag också, tvingar
              vården att utveckla bemötandet, se till att leverera tider snabbare
              och så vidare. Det visar sig spela en väldigt stor roll när det
              gäller människors möjligheter inom vården.
            </seg>
            <seg n="a2a2df1c">
              Till sist har jag en fråga till Jonas Sjöstedt. Röstade Vänsterpartiet
              ja eller nej till den budget som resulterade i den diskussion
              vi nu har när det gäller Dorotea, Malå och Åsele?
            </seg>
            <seg n="1d4b0800">
              (Applåder)
            </seg>
          </u>
          <note type="speaker" n="a1f19584">
            Anf. 15 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-a87ff59ad3eb68a7-2" n="9ae09216">
            <seg n="422b57d9">
              Fru talman! När förslaget om att skära ned akutsjukvården i Västerbottens
              inland lades fram röstade vi emot det, lade fram alternativa förslag
              och lämnade samarbetet i Västerbottens läns landsting. Så gick
              det till.
            </seg>
            <seg n="3e635247">
              Det bakomliggande ansvaret för den försämrade ekonomin menar
              jag dock finns också hos statsmakterna. Det säger jag utan att
              säga att inte mycket ansvar finns även i landstinget. Göran Hägglund
              vet lika väl som jag att det när det gäller det reala värdet på
              statsbidraget inte är antalet kronor som är det viktiga. Det reala
              värdet urholkas nämligen systematiskt även om man ger lika många
              kronor. Det gör att man kommer att hamna i en debatt om höjd landstingsskatt,
              till exempel. Det är nog oundvikligt oavsett vilken majoritet
              man hade haft i landstinget. Så ser det ut. Det handlar om att
              regeringen vältrar över kostnaderna på länsnivåerna.
            </seg>
            <seg n="c501c9fe">
              När det gäller vårdvalet är vi, precis som Eva Olofsson påpekade,
              inte emot att man får välja vilken vårdcentral man går till. Vi
              är dock emot ett vårdval som innebär att Attendo och Carema kan
              välja att plocka russinen ur kakan och välja var de enklast gör
              sina miljardvinster som de sedan skattefuskar på. Det är den sortens
              vårdval denna regering faktiskt har etablerat.
            </seg>
            <seg n="8009e2d3">
              Vårdvalet blir en fullständig chimär för de inlandsbor som får
              en indragen ambulans eller sina akutplatser borttagna. Det är
              ju motsatsen till val; det är att man inte kan välja att få en
              rimlig vård över huvud taget. Det är baksidan av de minskade statsbidragen
              och att resurserna dras mot storstäderna. Konkurrensverket slår
              fast i sin utvärdering att det är en jag säger en vårdcentral
              av de 190 nya som har etablerats som har hamnat i en glesbygdskommun.
              På sikt handlar det om möjligheten att verka i Norrlands inland
              om grundläggande samhällsservice undandras, så som faktiskt sker.
            </seg>
            <seg n="cfc7a33c">
              Socialministern har fått många frågor i denna debatt. Jag har
              fått bra svar på de flesta av dem, tycker jag, och jag tackar
              för det. Jag skulle dock vilja återkomma till frågan om apoteken,
              för det kan vi se är nästa bekymmer som kommer upp. Den huvudlösa
              privatiseringen av apoteksverksamheten leder till att man nu kan
              lägga ned apoteken i glesbygd om de inte är lönsamma från 2013.
              Vad har regeringen för politik för att undvika detta?
            </seg>
          </u>
          <note type="speaker" n="4cb8dc07">
            Anf. 16 KARIN ÅSTRÖM (S):
          </note>
          <u who="karin_astrom_a1d5e2" xml:id="i-4bae91b2a3032ad0-1" n="d529768d">
            <seg n="b56405ea">
              Fru talman! Ministern säger att politikerna inte ska sitta och
              peka ut var etableringar ska göras. Det kanske är så i befolkningstäta
              områden, men vem ska ta besluten i glesbygden, där marknaden inte
              gör det? Vem tar besluten där?
            </seg>
            <seg n="7fe5f8de">
              Fortfarande är det på det sättet att det finns väldigt många
              äldre där ute i glesbygden som är allvarligt oroade och bekymrade
              över hur detta kommer att se ut. Som jag sade i ett tidigare inlägg:
              Folk kommer att bo kvar, och de är ganska många. De blir dessutom
              äldre och äldre med tiden, flera av dem. Hur ska detta se ut i
              framtiden? Ministern talar väldigt mycket om kvalitetsutveckling,
              och jag skulle fortfarande vilja ha ett besked.
            </seg>
            <seg n="0ba0ec5a">
              Hur ser den så kallade strategin ut som ni jobbar fram för de
              mest sjuka äldre? Hur ska man klara den biten långt ute i glesbygden
              där förmodligen enligt regeringens och ministerns syn marknaden
              själv ska klara av det? Hur ska det gå till? Den frågan har jag
              inte fått svar på.
            </seg>
          </u>
          <note type="speaker" n="13dd421a">
            Anf. 17 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-f5185b0980460830-3" n="f60b9f3d">
            <seg n="cefc3cd0">
              Fru talman! Det blir lite magstarkt att i slutet av en interpellationsdebatt
              som handlar om någonting helt annat komma med mastodontfrågor
              som inte går att besvara på två minuter. Jag resonerar gärna om
              vården för de mest sjuka äldre, det arbete regeringen bedriver
              och de 2,7 miljarder kronor vi har anslagit under denna mandatperiod
              för att utveckla omsorgen kring de personer som många gånger får
              väldigt god vård i vissa delar men där det finns brister när det
              gäller helhetsansvaret för personen. Jag diskuterar gärna detta
              i ett annat sammanhang.
            </seg>
            <seg n="80bdb3c3">
              Detsamma gäller frågan om apoteken, som ligger vid sidan om detta
              och som jag förstår har beröringspunkter. Vi hade en interpellationsdebatt
              förrförra veckan då frågan var på tapeten. Regeringen återkommer
              med besked i den fråga Jonas Sjöstedt väcker.
            </seg>
            <seg n="f378734f">
              Till sist: Detta är en fråga som naturligtvis spelar jättestor
              roll för människor inte bara i de kommuner, de små orter, vi resonerar
              om utan som spelar roll för oss alla. Vi vill känna att vården
              finns nära att det finns vård av hög kvalitet nära oss när hälsan
              sviktar eller krafterna tryter. Här måste det vara så att ansvaret
              ligger på den nivå som är närmare och har det ekonomiska ansvaret.
            </seg>
            <seg n="46f81d22">
              I denna diskussion vet jag inte om någon har blivit särskilt
              mycket klokare, men ett kan sägas: Vänsterpartiet var ett av de
              partier som röstade igenom den budget som får just dessa konsekvenser.
              Sedan stämmer det att Vänsterpartiet hoppade av när konsekvenserna
              blev tydliga, men ramarna för det arbete Västerbottens läns landsting
              har röstade Jonas Sjöstedts partikamrater för. Det är det som
              resulterar i denna situation för personer som i dag är bekymrade
              över framtiden i Västerbottens läns landsting.
            </seg>
            <seg n="1d4b0800">
              (Applåder)
            </seg>
          </u>
          <note n="5b2b6ba3">
            Överläggningen var härmed avslutad.
          </note>
          <note n="a59082b9">
            7 § Svar på interpellation 2011/12:199 om avsaknaden av åklagare
            i Skellefteå och Lycksele
          </note>
          <note type="speaker" n="73366de6">
            Anf. 18 Justitieminister BEATRICE ASK (M):
          </note>
          <u who="unknown" xml:id="i-143fd13365aba7b2-0" n="92adb200">
            <seg n="b495d4f9">
              Fru talman! Katarina Köhler har frågat mig vilka åtgärder jag
              avser att vidta för att säkra rättssäkerheten i övre Norrland
              och för att åklagare ska finnas i hela landet.
            </seg>
            <seg n="9b606c9c">
              En grundläggande förutsättning för ett väl fungerande samhälle
              är att rättssäkerheten upprätthålls. Rättssäkerheten får aldrig
              bli en fråga som är avhängig var i landet man bor. Det är därför
              viktigt att vi har ett rättsväsen som kännetecknas av hög kvalitet
              i hela landet och att medborgarperspektivet är i fokus. Sedan
              regeringen tillträdde har vi gjort rekordstora satsningar på hela
              rättsväsendet. Det har gjort att myndigheterna har goda förutsättningar
              att bedriva en rättssäker och effektiv verksamhet. För Åklagarmyndighetens
              del har anslaget höjts med närmare 44 procent, från 862 miljoner
              kronor år 2006 till drygt 1,2 miljarder kronor år 2012.
            </seg>
            <seg n="c780547e">
              Inom de ekonomiska ramar som riksdag och regering har bestämt
              ansvarar Åklagarmyndigheten för sin verksamhet och organisation.
              Av Åklagarmyndighetens instruktion framgår att ett beslut av myndigheten
              om inrättande, upphörande och lokalisering av en åklagarkammare
              ska fattas efter samråd med Rikspolisstyrelsen och Domstolsverket.
              De skiftande geografiska förhållandena innebär att samma organisationsmodell
              inte kan användas i hela landet. Förhållandena i norra Sverige
              är speciella främst med hänsyn till de stora avstånden. Det gäller
              då för våra myndigheter att finna så bra lösningar som möjligt
              för att vi ska ha ett väl fungerande rättsväsen i hela landet.
              Jag vet att Åklagarmyndigheten ser både fördelar och nackdelar
              med att ha åklagarna samlade i Umeå men att myndigheten bedömer
              att fördelarna för såväl verksamheten som de enskilda åklagarna
              ändå överväger de nackdelar som finns.
            </seg>
          </u>
          <note type="speaker" n="3dd4f40f">
            Anf. 19 KATARINA KÖHLER (S):
          </note>
          <u who="katarina_kohler_c6b83a" xml:id="i-2b35585591284eb4-0" n="4883e390">
            <seg n="0f64e527">
              Fru talman! Jag tackar justitieministern för svaret. Ministern
              är tydlig i sitt svar till mig om att rättssäkerheten i hela landet
              ska säkras och att man aldrig ska kunna ifrågasätta den oavsett
              var i landet man bor. Därför blir jag bedrövad när verkligheten
              är den att omorganisationen i Västerbotten innebär en stor risk
              för att rättssäkerheten inte kan tryggas.
            </seg>
            <seg n="05c7d763">
              Ministern anger de geografiska förhållandena som ett skäl till
              denna omorganisation av åklagarämbetet i Västerbotten. Man säger
              att de långa avstånden är ett av skälen. Det är just detta som
              är vårt stora problem de stora avstånden mellan samhällena uppe
              i Västerbotten. Det är det som är problemet när man gör omorganisationen.
              Just därför är det så viktigt att vi får ha åklagare stationerade
              i Skellefteå och Lycksele. Från Umeå är det 13 mil till vardera
              ort. Det är 13 mil in i landet till Lycksele och 13 mil norrut
              efter kusten till Skellefteå.
            </seg>
            <seg n="29238342">
              I dag använder de åklagare som finns där väldigt många arbetsdagar
              per år för att bara resa till och från Lycksele och Skellefteå
              vid tingsrättsförhandlingar. Det är klart att det skulle märkas
              och bli förbättringar för dem om de i stället kunde använda dessa
              dagar till att utföra de uppgifter som de är satta att göra som
              åklagare.
            </seg>
            <seg n="f244ee67">
              Arbetsbelastningen för dessa människor är hög och blir högre
              alltjämt. Så blir det också i Skellefteå. De exempel jag tar upp
              tar jag från Skellefteå så att det inte blir så mycket uppradande
              av siffror och så vidare. Även i Skellefteå ser vi att brottsligheten
              tyvärr ökar, och åklagarna får mer att göra. Då blir det inte
              lättare av att de ska sitta och åka bil 26 mil per dag när de
              är uppe på tingsrättsförhandlingar. Möjligtvis kan de åka buss,
              men då tar det ännu fler timmar. Kollektivtrafiken i inlandet
              är inte speciellt bra. Om man skulle använda resurserna på ett
              annat sätt skulle inte detta slöseri med både mänskliga och ekonomiska
              resurser kunna fortgå på det här viset. Åklagarnas tid skulle
              kunna användas mycket bättre.
            </seg>
            <seg n="f1289f62">
              I min interpellation, fru talman, angav jag flera skäl till att
              vi tycker att den nuvarande organisationen är dålig. Det handlar
              om arbetsmiljön för åklagarna. Det finns många aspekter på arbetsmiljöproblemen.
              Det handlar också om hur vi hushållar med ekonomin och med resurserna
              över huvud taget. Men framför allt handlar det om effektiv handläggning
              och rättssäkerhet.
            </seg>
            <seg n="b4322c5e">
              Ministern skriver i sitt svar att rättssäkerheten aldrig får
              bli en fråga som är avhängig var i landet man bor, att rättsväsendet
              ska kännetecknas av hög kvalitet och att medborgarperspektivet
              är i fokus. Jag måste fråga: Menar verkligen ministern, med tanke
              på de skäl som hon själv läste upp i svaret, att förhållandena
              i Skellefteå och Lycksele inryms i det som ministern har skrivit
              i sitt svar till mig?
            </seg>
          </u>
          <note type="speaker" n="8b4e87c0">
            Anf. 20 Justitieminister BEATRICE ASK (M):
          </note>
          <u who="unknown" xml:id="i-143fd13365aba7b2-1" n="92adb200">
            <seg n="b418fdb6">
              Fru talman! Jag tackar för komplimangen om jag får kalla den
              så för att jag var tydlig med att rättssäkerheten ska vara hög
              i hela landet. Jag står för det. Det är otroligt viktigt. Jag
              var också tydlig när det gäller den konflikt som ligger i de problem
              som vi har i delar av Norrland, nämligen stora avstånd och små
              enheter.
            </seg>
            <seg n="617917fb">
              När det gäller rättssäkerheten är det viktigt att vi har åklagare
              och också andra som kan ta sig an alla de olika typer av ärenden
              som kan dyka upp. Det vi vet i dag är att man på tingsrättsnivå
              och andra olika nivåer har hundratals olika typer av ärenden.
              För att kvaliteten i det juridiska arbetet med de olika funktioner
              som finns ska hålla hög kvalitet krävs det specialisering. Det
              är klart att man kan välja att ha en, två eller tre åklagare spridda
              över ytan. Men då är det inte säkert att man kan åstadkomma denna
              kvalitet.
            </seg>
            <seg n="0c68deb0">
              Jag försökte också vara tydlig med att vi har lagt ett stort
              ansvar på myndigheten att döma av situationen just därför att
              den är komplex. Katarina Köhler nämner i första hand miljöaspekter
              för dem som arbetar som åklagare och de bekymmer som ligger i
              att man tvingas resa och använda mycket tid till det. Det är naturligtvis
              ett bekymmer. Men i arbetsrelaterade frågor ligger också möjligheten
              att ha kolleger och möjligheten att ta föräldraledigt och att
              inte ha en sårbarhet i organisationen som gör att man bär hela
              ansvaret själv.
            </seg>
            <seg n="3d4736d3">
              Detta är ett av skälen till att Domstolsverket till exempel när
              det gäller tingsrättsorganisation och annat har sett det som nödvändigt
              att ha något större enheter. Där har regeringen valt att sätta
              ned foten och säkerställa att man i Norrland inte har samma fyrkanter
              och samma nivåer på storlek som man behöver ha på andra håll just
              därför att man måste avväga avstånd och mycket annat. Det är denna
              problematik som ligger bakom situationen.
            </seg>
            <seg n="4528b760">
              Det är ingen ny sak som vi diskuterar. Om jag har rätt uppgifter
              från Åklagarmyndigheten det är därifrån jag har dem har man i
              Lycksele, till exempel, inte haft åklagare sedan 1997 och i Skellefteå
              inte sedan 2003. Det är alltså för ganska länge sedan man bestämde
              sig för att organisationen var för liten och inte skulle hålla
              för att ha denna typ av bemanning.
            </seg>
            <seg n="9b3896a3">
              Vad jag försöker säga är att jag ser problemen. Jag ser den målkonflikt
              som ligger i att man skulle vilja ha hela organisationen på varje
              ställe. Men här har myndigheten i Umeå valt att ha åklagarna på
              en plats och i stället resa ut till olika orter eftersom vi har
              valt att ha tingsrättsverksamhet på fler ställen.
            </seg>
            <seg n="fa2c7816">
              Det är en bedömning man kan göra. Det är också en bedömning som
              utgår från det krav som vi ställer, nämligen att rättssäkerheten
              ska hållas högt. Man har menat att ur rekryteringssynpunkt, ur
              specialiseringssynpunkt och av många skäl finns det anledning
              att ha den organisation man har. Det är inte optimalt, men nu
              ligger Lycksele och Skellefteå där de ligger. Det kan vi inte
              göra så mycket åt.
            </seg>
            <seg n="ac30cd18">
              Jag tror att Åklagarmyndigheten ändå har försökt väga för- och
              nackdelar mot varandra. Det svar jag har fått när jag har frågat
              dem är att man bedömer att detta är en lösning som är bättre än
              alternativen.
            </seg>
          </u>
          <note type="speaker" n="447ec4d3">
            Anf. 21 KATARINA KÖHLER (S):
          </note>
          <u who="katarina_kohler_c6b83a" xml:id="i-2b35585591284eb4-1" n="4883e390">
            <seg n="aff463a2">
              Fru talman! Det är alldeles rätt; det är mindre enheter i Skellefteå
              och Lycksele än det är i Umeå. När vi hade åklagare i Skellefteå
              hade vi tre stycken stationära, och i Lycksele fanns det två.
              Man har alltså inte varit ensam någon gång.
            </seg>
            <seg n="ae28d8c0">
              Det är riktigt att det sedan 2003 inte finns någon åklagare i
              Skellefteå. Vi har också sedan 2003 på alla upptänkliga sätt försökt
              driva frågan för att få tillbaka åklagare till Skellefteå.
            </seg>
            <seg n="03998d51">
              Jag har inte varit i riksdagen så länge. Det är min första mandatperiod
              som riksdagsledamot. För mig är det viktigt att få ta upp den
              här frågan. Den är och har sedan 2003 varit mycket besvärlig för
              Skellefteå. Det säger polisen, och det säger nämndemännen. Jag
              måste få ta några exempel för att försöka tydliggöra det här ännu
              mer.
            </seg>
            <seg n="f1147ca3">
              I januari i år, 2012, fanns det 671 aktiva ärenden i Skellefteå.
              Av dessa hade 210 åklagare som förundersökningsledare. Jag vill
              ge några exempel på hur dessa 210 ärenden ser ut. 25 av dem handlar
              om våld i nära relationer. 17 var barnbrott som man kallar det,
              sexuella övergrepp, barnpornografi och våld mot barn. Det fanns
              50 ungdomsärenden och ett antal häktade. I den här typen av ärenden
              finns det ett så kallat skyndsamhetskrav. När det gäller barnbrott
              tror jag att det till och med står i någon text att det ska finnas
              särskilda skäl för att en åklagare inte ska sitta med vid förhören.
              Polisen i Skellefteå säger att åklagare aldrig är närvarande vid
              förundersökningar när det gäller barnbrott eller något annat av
              dessa brott.
            </seg>
            <seg n="f5622ffd">
              Det här gör att polisen menar att det finns en risk att rättssäkerheten
              inte kan upprätthållas. Förutom det säger polisen att ärendena
              tar längre tid i dag. Det tar längre tid att avsluta ärenden.
              Det tar längre tid att få ihop hela förundersökningsprocessen
              därför att man i dag har tillgång till telefon och dator. Det
              är jättebra med tekniska lösningar. Problemet är bara att det
              försenar och förlänger hanteringen av ärendena. När man hade åklagare
              i staden satt man i samma hus. Man kunde gå förbi och få en synpunkt
              eller svar på en fråga. Man kunde känna att det fanns ytterligare
              en part som var med i förundersökningen.
            </seg>
            <seg n="300a110e">
              Vi ska också komma ihåg att de allra flesta människor som utsätts
              för brott eller som begår brott inte är så vana. Det är ett fåtal
              som är vana vid den här situationen. Det gör att människor många
              gånger känner sig hämmade, oroliga och rädda vare sig de är brottsoffer
              eller förövare. Polisen säger att det är klart att det vore bra
              att ha en åklagare på plats.
            </seg>
            <seg n="d78312e4">
              Det här gör att vi är bekymrade. Det är inte så, justitieministern,
              att vi har tigit still sedan 2003 och tyckt att det här har gått
              bra tvärtom. Det är också så att det här beslutet var ett tjänstemannabeslut,
              och man sade att det var en tillfällig lösning. Min fråga kvarstår.
            </seg>
          </u>
          <note type="speaker" n="52b6fc61">
            Anf. 22 Justitieminister BEATRICE ASK (M):
          </note>
          <u who="unknown" xml:id="i-143fd13365aba7b2-2" n="92adb200">
            <seg n="4e0395c8">
              Fru talman! De här besluten fattades möjligen av en tjänsteman,
              men det var före min tid som minister och under en annan regering.
              Jag kan tyvärr inte historien. Låt oss gå till nutid.
            </seg>
            <seg n="dcf359b1">
              Katarina Köhler pekar på svårigheterna att ha en effektiv handläggning
              därför att förundersökningsledningen i den här typen av besvärliga
              ärenden som interpellanten gav exempel på blir bekymmersam när
              åklagare finns på annat håll. Så kan det naturligtvis vara, men
              man använder sig i dag, precis som också nämndes, av telefon,
              dator, videolänk och en hel del annat. När man tittar på resultatet
              kan man se att åklagarkammaren i Umeå har hög produktivitet. Genomströmningstiderna
              ligger i princip på myndighetens verksamhetsmål. Man upplever
              också att man har ett bra samarbete med de aktuella tingsrätterna.
            </seg>
            <seg n="cec108b5">
              Ser man till genomströmningstiderna vid tingsrätterna är Lycksele
              en av de tingsrätter i landet som snabbast avgör sina mål. Skellefteå
              ligger även den på snabba genomströmningstider med 75 procent
              av brottmålen avgjorda inom lite drygt fyra månader från det att
              de aktualiserades. Resultaten är alltså ganska bra. Det kan ju
              vara dåligt ändå därför att vi vill ha dem korta, men min poäng
              är att vi har ställt väldigt tydliga krav på polis och åklagare
              att samverka om hur man ska ha en bra organisation. I den bästa
              av världar hade vi naturligtvis polis, åklagare och domstol på
              samma ställe, men så ser det inte riktigt ut.
            </seg>
            <seg n="0e940361">
              I de fall som vi diskuterar nu har man fått välja mellan att
              ha åklagarna samlade för att kunna möjliggöra en bra rekrytering,
              specialisering och annat. Man har valt att ha den lösningen i
              stället för att placera ut åklagare på mindre enheter. Jag vill
              inte sätta mig till doms över det. Jag bara konstaterar att man
              har gjort den bedömning att det är det som bäst svarar mot uppgiften.
              Kravet från vår sida har varit och är mycket tydligt: man ska
              samverka.
            </seg>
            <seg n="d288aaaa">
              Om polisen har synpunkten att en annan lösning vore betydligt
              bättre måste polisen ge uttryck för det till Åklagarmyndigheten,
              men uppenbarligen har det inte vägt tillräckligt tungt under de
              år som har gått. Jag menar att man får se till resultaten, och
              resultaten är inte dåliga när det gäller Skellefteå och Lycksele
              utan tvärtom riktigt bra. Det kan förklaras av att det är mindre
              enheter som inte har så många ärenden, men det är ändå mycket
              bra trots de bekymmer som naturligtvis ligger i att åklagaren
              finns en bit bort.
            </seg>
            <seg n="b13f0f7a">
              Sammantaget tror jag ändå att myndigheten har gjort sitt bästa
              för att hitta en lösning som motsvarar kravet på att säkerställa
              hög kvalitet och hög rättssäkerhet. Det måste vara A och O även
              om vi ser att det blir nödvändigt med ett resande som inte i alla
              delar är något man vill ha. Jag har ingen anledning att ifrågasätta
              de beslut som myndigheten har fattat i den här delen av verksamheten.
            </seg>
          </u>
          <note type="speaker" n="b0dd514b">
            Anf. 23 KATARINA KÖHLER (S):
          </note>
          <u who="katarina_kohler_c6b83a" xml:id="i-2b35585591284eb4-2" n="4883e390">
            <seg n="ae41fc1d">
              Fru talman! Nu jobbar inte jag som åklagare eller polis och inte
              ens som nämndeman längre. Jag har haft det förtroendeuppdraget.
              Jag tror naturligtvis på justitieministern när hon säger att man
              tycker att man har en hyfsat bra handläggning. Den måste alltså
              ha varit ännu bättre förut.
            </seg>
            <seg n="ecd338f1">
              Jag förstår också det justitieministern säger om små enheter
              och problemen. Men man kan väga de här sakerna mot varandra och
              ta med arbetsmiljöproblemen, de risker det innebär för människor
              att ligga ute på hala, sliriga vintervägar i inlandet eller det
              faktum att det tar väldigt många arbetsdagar per år att bara resa.
              Kör man bil kan man tänka, men man kan inte göra något annat under
              resan. Åker man buss kan man möjligtvis sitta vid datorn under
              tiden.
            </seg>
            <seg n="ddb18078">
              Problemet är också att man åker 13 mil till de här tingsrättsförhandlingarna,
              och det händer kanske inte jätteofta att man får ställa in en
              rättegång eller att det blir förseningar. Allt detta kostar pengar.
              Det är många människor som är inblandade i en tingsrättsförhandling.
              Många av dem måste kanske också resa. Det är dyrt och ett slöseri
              med tid, pengar och mänskliga resurser.
            </seg>
            <seg n="0e62d38f">
              I den förra interpellationsdebatten pratade man om sjukvården
              i glesbygden i Norrland. När jag kom hit som ledamot sade statsminister
              Reinfeldt många gånger under sitt installationstal att hela Sverige
              ska leva. Under det dryga ett och ett halvt år som jag har varit
              här känner jag att man på område efter område kan undra om vi
              har samma definition av hela Sverige. På område efter område får
              Norrland backa, och det är inte bra. Vi behöver åklagare i Skellefteå
              och Lycksele.
            </seg>
          </u>
          <note type="speaker" n="6650c5bb">
            Anf. 24 Justitieminister BEATRICE ASK (M):
          </note>
          <u who="unknown" xml:id="i-143fd13365aba7b2-3" n="92adb200">
            <seg n="cabdfdf0">
              Fru talman! Det är nog många som inte vet hur det ser ut i Norrland,
              Katarina Köhler, men jag har ganska bra koll på läget. Det är
              inte heller så länge sedan jag var i Lycksele och förde resonemang
              med polisen. Jag känner väl till de här avstånden, de snöiga vägarna
              och de mörka eftermiddagarna och kvällarna när det är jobbigt
              att köra.
            </seg>
            <seg n="5febb931">
              De 16 åklagare som vi har i Umeå är ute i verksamheten två tre
              dagar i veckan, och eftersom vi har valt att behålla tingsrätten
              till exempel i Lycksele är det en hel del verksamhet som måste
              bedrivas över ett större område.
            </seg>
            <seg n="53213f5e">
              Det frågan här gäller är att för ett antal år sedan bestämde
              man sig för att det var bättre att samla åklagarna i en organisation
              placerad i Umeå och att de sedan reser ut i området. Då fick man
              en arbetsgemenskap och en möjlighet till specialisering som man
              saknade när verksamheten var mer decentraliserad.
            </seg>
            <seg n="19a968bc">
              Detta gjorde man trots att man visste att åklagarna skulle behöva
              röra sig över ett större område. Man ska ha klart för sig att
              sedan det skedde har vi ansenligt ökat resurserna till den här
              verksamheten, och det är också på det sättet som effektiviteten
              har ökat. Om vi skruvar tillbaka klockan och tittar på hur det
              var tidigare ser vi att det inte var bättre och högre effektivitet
              då om man ser till lärandeutveckling och annat. Det kan finnas
              sådana öar, men de är inte många.
            </seg>
            <seg n="ee92e3f6">
              Vi har faktiskt bättre resultat i dag. De är dock långt ifrån
              den nivå vi kanske önskar, för vi vill ju att det ska gå ännu
              snabbare och vara ännu bättre.
            </seg>
            <seg n="43d4349d">
              Jag ser den här konflikten. Den finns där. Men jag har inte anledning
              att ifrågasätta den slutsats som man dragit efter att ha prövat
              för- och nackdelar med olika lösningar inom Åklagarmyndigheten,
              nämligen att ha åklagarna placerade i Umeå. Det beskedet tycker
              jag är viktigt att ge.
            </seg>
          </u>
          <note n="5b2b6ba3">
            Överläggningen var härmed avslutad.
          </note>
          <note n="9131fca1">
            8 § Svar på interpellation 2011/12:229 om illegala vapen
          </note>
          <note type="speaker" n="bb798e5f">
            Anf. 25 Justitieminister BEATRICE ASK (M):
          </note>
          <u who="unknown" xml:id="i-143fd13365aba7b2-4" n="92adb200">
            <seg n="46839a12">
              Fru talman! Hillevi Larsson har frågat mig vilka åtgärder som
              jag planerar att vidta för att stoppa vapensmugglingen, för att
              minska mängden illegala vapen i Sverige och för att skärpa vapenlagstiftningen.
            </seg>
            <seg n="5ac01b96">
              Regeringen ser mycket allvarligt på förekomsten av illegala vapen
              i samhället eftersom det ökar risken för brottslig användning
              av skjutvapen. Regeringen genomförde under förra mandatperioden
              en av de största straffskärpningsreformerna någonsin när straffen
              för allvarliga våldsbrott skärptes. Ändringarna får betydelse
              även för bedömningen av allvarliga våldsbrott där vapen har använts.
              Brottsförebyggande rådet har fått i uppdrag att utvärdera om straffskärpningsreformen
              har fått avsedd effekt.
            </seg>
            <seg n="fc639f86">
              Ska vi få ned antalet skottlossningar och användningen av skjutvapen
              vid allvarlig brottslighet är det också nödvändigt att stoppa
              införsel av illegala vapen till Sverige. Ett viktigt steg för
              att finna mer effektiva metoder mot illegal vapeninförsel är regeringens
              uppdrag till Rikspolisstyrelsen och Tullverket att kartlägga omfattningen
              av den illegala införseln och tillvägagångssätten. I uppdraget
              ingår att effektivisera kontrollverksamheten genom fler gemensamma
              operativa insatser. Uppdraget ska redovisas i september i år.
            </seg>
            <seg n="d5de981c">
              Regeringen har vidare genomfört ett antal ändringar i vapenlagstiftningen
              som syftar till att förbättra kontrollen av vapen som förs över
              gränsen. Den 1 juli 2011 infördes krav på att vapen ska märkas
              vid tillverkningen och vid varaktig införsel till Sverige. Märkningskravet
              skapar bland annat förutsättningar att spåra vapen och syftar
              ytterst till att motverka illegal tillverkning av vapen och handel
              med illegala vapen.
            </seg>
            <seg n="d494a108">
              Tullverket fick samtidigt utökade befogenheter att göra kontrollbesök
              och revisioner hos dem som för in vapen.
            </seg>
            <seg n="2d0ccd5d">
              Regeringen har också nyligen, i den lagrådsremiss som Hillevi
              Larsson nämner, föreslagit att det ska bli straffbart att låta
              bli att till Tullverket anmäla införsel av vapen från en annan
              EU-stat. Det föreslås vidare vissa skärpningar av reglerna för
              vapenhandlare.
            </seg>
            <seg n="3d650a81">
              I remissen föreslår regeringen dessutom ett förtydligande av
              under vilka omständigheter ett vapenbrott kan anses vara grovt.
              En sådan omständighet är om vapnet har varit av särskilt farlig
              beskaffenhet, en annan är om gärningen har avsett flera vapen.
              Detta förtydligande innebär att fler brott än i dag kan komma
              att bedömas som grova, vilket innebär att påföljden blir minst
              sex månaders fängelse.
            </seg>
            <seg n="f36a6b36">
              Jag anser att man behöver överväga ytterligare straffskärpningar
              för den här typen av brott. Regeringen avser att inom kort ge
              en särskild utredare i uppdrag att bland annat se över hur regleringen
              om grova vapenbrott ytterligare kan förändras för att en skärpt
              syn på vapenbrottsligheten ska få genomslag. Uppdraget ska redovisas
              före årets slut.
            </seg>
            <seg n="6f929d48">
              En annan viktig åtgärd som planeras är en ny, tillfällig vapenamnesti.
              En sådan amnesti är ett sätt att minska den totala mängden illegala
              vapen, särskilt om den kombineras med signaler om skärpta straff
              för olaga vapeninnehav. Jag har tidigare meddelat riksdagen att
              en ny vapenamnesti bör genomföras senast under nästa år.
            </seg>
            <seg n="d9ed5306">
              Regeringen vidtar således en mängd åtgärder för att komma till
              rätta med de problem som Hillevi Larsson tar upp. Några har vi
              redan genomfört, men flera viktiga initiativ pågår eller ska genomföras
              inom kort. Tillsammans utgör åtgärderna en verksam och kraftfull
              politik för att skärpa vapenlagstiftningen och bekämpa förekomsten
              av illegala vapen i Sverige.
            </seg>
          </u>
          <note type="speaker" n="d4b62285">
            Anf. 26 HILLEVI LARSSON (S):
          </note>
          <u who="hillevi_larsson_81d8b4" xml:id="i-c5a84565a571cdcd-0" n="d6caab5f">
            <seg n="d801d544">
              Fru talman! Bakgrunden till den här interpellationen är de många
              mord som vi har sett i Malmö på väldigt kort tid. Det är en alarmerande
              utveckling, och vi är överens i Malmö om att någonting måste göras.
              Samtidigt vill jag betona att detta är en riksfråga. Den grova
              organiserade brottslighet som finns i Malmö finns också i övriga
              landet, och den sprider sig. Det är alltså viktigt att poängtera
              att detta inte enbart är ett Malmöproblem.
            </seg>
            <seg n="a59e7246">
              När det gäller vapensmugglingen är det som jag har hängt upp
              mig på och som jag också tar upp i min interpellation att tullen
              inte har haft ett speciellt uppdrag att just leta efter vapen,
              utan huvudprioriteringarna har varit smuggling av knark, cigaretter
              och sprit och ekobrottslighet för att på så sätt komma åt organiserad
              brottslighet. Det är absolut inget fel med det. Det är väldigt
              bra att man angriper problemet från alla håll och kanter, men
              det är väldigt viktigt att komma åt vapnen om man vill komma åt
              den organiserade brottsligheten och framför allt det grova våldet
              och morden.
            </seg>
            <seg n="46386fd6">
              Min önskan är att Tullverket får ett tydligt direktiv att prioritera
              vapensmuggling. Det räcker inte att kartlägga verksamheten, utan
              det handlar om att prioritera att jaga rätt på så många vapen
              som möjligt vid gränsen och även förbättra samarbetet med tull
              och polis i andra länder för att man ska kunna veta när vapentransporter
              är på väg.
            </seg>
            <seg n="04cffc0e">
              Det är så bistert att de få vapenbeslag som tullen har gjort
              har gjorts vid rena rutinkontroller, och det är alltså en slump
              att man har fått tag i de här vapnen. Samtidigt vet vi att det
              finns omkring 30 00040 000 illegala vapen i omlopp i Sverige varav
              många finns i kriminella kretsar. Trots detta lyckades man förra
              året bara beslagta 689 olagliga vapen varav 209 togs i Malmö.
              I tullen gjordes 38 vapenbeslag förra året, och bara sju av dem
              gjordes vid Öresundsbron där väldigt mycket kommer in. Det här
              är alltså ett enormt problem.
            </seg>
            <seg n="e405de6a">
              Jag vill att tullen ska få resurser att jobba med det här och
              få verktyg och framför allt att problemet ska ges en tydlig prioritering.
            </seg>
            <seg n="1f8971fd">
              När det gäller olaga vapeninnehav verkar det som att vi är överens.
              Beatrice Ask säger att det ska tillsättas en särskild utredare
              som inom kort ska komma med förslag om straffskärpningar just
              när det gäller olaga vapeninnehav.
            </seg>
            <seg n="9c2d5eb3">
              De här andra delarna som tas upp om att märkning av vapen ska
              införas och att man ska tvingas anmäla om man för in vapen från
              EU till Sverige är bra, men vapnen vi talar om går utanför alla
              regelverk. Ligorna, den organiserade brottsligheten, kommer inte
              att anmäla vapeninnehav, och jag tror att de har andra vägar för
              att komma över vapen och därför inte behöver använda sig av märkta
              vapen.
            </seg>
            <seg n="9c50fe6d">
              A och O är att vi kan skärpa straffsatserna för innehav av de
              här vapnen. Det har funnits löjliga påföljder för grovt kriminella
              med böter eller fängelse på någon enstaka månad. Det är ingen
              bra signal att sända ut. Har någon ett dödligt vapen i sin ägo
              får man förutsätta att det finns en risk för att det kommer att
              användas, och det ska självklart anses som ett grovt brott.
            </seg>
            <seg n="1c05ac1e">
              Jag vill att vi ska skynda på processen så att vi äntligen kan
              få en skärpning av det här.
            </seg>
          </u>
          <note type="speaker" n="437c8149">
            Anf. 27 Justitieminister BEATRICE ASK (M):
          </note>
          <u who="unknown" xml:id="i-143fd13365aba7b2-5" n="92adb200">
            <seg n="5c4665b9">
              Fru talman! Jag delar helt Hillevi Larssons bedömning att skjutningarna
              i Malmö är allvarliga, men illegala vapen är inte enbart ett Malmöproblem.
              Däremot har Malmö belyst hur grov kriminalitet använder sig av
              illegala vapen, och att det förvärrar situationen och riskerar
              att drabba många. Därför finns det anledning att diskutera vad
              vi kan göra åt det.
            </seg>
            <seg n="51a6abcb">
              Den första fråga Hillevi Larsson har är varför det inte är prioriterat
              inom tullen. Det är det naturligtvis. I och för sig anges inte
              vapen specifikt i Tullverkets regleringsbrev, men Tullverket har
              i uppdrag att kontrollera och beslagta illegala vapen vid den
              svenska gränsen. I regleringsbrevet står bland annat att kontroller
              av in- och utförselrestriktioner särskilt ska inriktas på hot
              mot hälsa, miljö och säkerhet. I det ligger förstås även kontroll
              av illegal införsel av vapen.
            </seg>
            <seg n="7f4251ab">
              Sedan säger Hillevi Larsson att man inte beslagtagit så många
              vapen, inte ens vid Öresundsbron över vilken många av vapnen förs
              in. Det stora problemet har visat sig vara att man har en ganska
              dålig bild av vilka vägar vapen kommer in och vilka metoder som
              används för den mängd vapen som strömmar in i landet. Det är skälet
              till att ett av uppdragen till Rikspolisstyrelsen och tullen är
              att kartlägga det. Vi har mycket bättre kontroll och kunskap om
              vägarna när det gäller till exempel narkotika än när det gäller
              vapen. Om man vill ingripa måste man veta var och mot vad man
              ska ingripa.
            </seg>
            <seg n="32fa45fc">
              En sak vet vi emellertid, och det är att det inte är alldeles
              ovanligt att viss illegal vapeninförsel sker i närheten av den
              vanliga vapenhandeln och vapeninförseln. Det finns dock gråzoner,
              och dem täcker vi in och försöker hantera med en del av de regler
              som riktar sig mot den legala vapenhandeln. Krav på märkning och
              krav på vem som ska ha tillstånd och hur det ska se ut är oerhört
              viktigt för att inte ge utrymme eller möjligheter för illegal
              hantering vid sidan av. Tyvärr finns det exempel på att en del
              vapen kommer in den vägen. Det är därför inte oviktigt att även
              arbeta med den sidan.
            </seg>
            <seg n="b5f8a0c9">
              Det finns mer att göra när det gäller de här frågorna, och därför
              aviserar vi ytterligare uppdrag. När det gäller skärpningar av
              straffen för dessa brott verkar de förstås inte ensamma, men de
              är viktiga.
            </seg>
            <seg n="006f11a0">
              Den utredning som gjordes för något år sedan om vapenfrågorna
              och påföljderna föreslog ingen skärpning av påföljderna, vilket
              jag tyckte var lite olyckligt. Det är skälet till att vi nu tittar
              på vad man ska göra för att snabbt kunna skärpa eller tydliggöra
              vad som krävs för att ett brott ska anges som grovt. Då har vi
              nämligen fängelse som miniminivå i straffskalan. Därutöver behöver
              vi titta på frågorna för att få det underlag som krävs för att
              kunna göra ytterligare skärpningar.
            </seg>
            <seg n="fe62c87b">
              Det andra som vi lyfter in i det uppdraget, och som en del lite
              grann gör sig lustiga över, är ett problem som är rätt allvarligt.
              Man köper delar och bygger, bygger om och förstärker vapen. Det
              finns en mängd attiraljer som man kan använda sig av. Där finns
              i dag ingen prövning, och inte heller finns det några regelverk
              som är användbara. Vi behöver titta på de frågorna, för de ligger
              lite grann om hörnet.
            </seg>
          </u>
          <note type="speaker" n="1dc58056">
            Anf. 28 HILLEVI LARSSON (S):
          </note>
          <u who="hillevi_larsson_81d8b4" xml:id="i-c5a84565a571cdcd-1" n="d6caab5f">
            <seg n="89d8972e">
              Fru talman! När det gäller tullen och det uppdrag tullen fått
              beträffande vapen säger ministern att ordet vapen inte ens nämns.
              Sedan kan det förutsättas ingå i begreppet säkerhet, det som är
              ett hot. Om man vill prioritera något tycker jag att det ska nämnas
              vid namn; det ska tydligt sägas vad som är prioriterat. Tullen
              har begränsade resurser och om man inte säger att något är prioriterat
              är risken att det hamnar längst ned på agendan för att de ska
              hinna med de andra uppdrag som är tydligt prioriterade, exempelvis
              knarksmuggling. Jag anser därför fortfarande att det behöver slås
              fast att detta är prioriterat och ska komma högt på dagordningen.
            </seg>
            <seg n="53f3fd35">
              Man kan självklart även göra kartläggningar, men det får inte
              innebära att man enbart kartlägger, utan man måste prioritera
              att faktiskt ta vapen vid gränsen.
            </seg>
            <seg n="0c5deadb">
              Låt mig ge ett konkret exempel. Det finns 54 så kallade hundekipage,
              alltså hund med förare, som alla är tränade för att leta efter
              knark. Det är såklart både bra och effektivt. Däremot finns inte
              ett enda hundekipage som letar efter vapen. Det kunde vara en
              tydlig signal att åtminstone ha ett hundekipage jag skulle önska
              fler med specifik uppgift att leta efter vapen. Siffrorna talar
              sitt tydliga språk. Det är ingen prioritering på vapen, och väldigt
              få vapen beslagtas. När det gäller tullen har samtliga vapen beslagtagits
              vid rutinkontroll där man inte specifikt letat efter vapen.
            </seg>
            <seg n="7a693953">
              Här krävs alltså en rejäl uppryckning, och första steget är att
              regeringen ger Tullverket direktiv att prioritera det och även
              satsar resurser så att tullen hinner med det.
            </seg>
            <seg n="e4e45308">
              När det gäller de andra frågorna finns det naturligtvis en gråzon
              kring den legala handeln, och om det finns luckor i lagen utnyttjas
              dessa. Men när man täpper till en lucka i lagen finner de kriminella
              ligorna andra vägar. Man ska inte tro att man kan stänga ute dem
              så lätt. Därför måste man fortsätta att jaga dem på den arena
              där de verkar. Då handlar det om tullens verksamhet, som jag var
              inne på, men också om straffskärpningar. Det ska inte löna sig
              att handla med vapen, varken för dem som säljer eller för dem
              som köper vapnen.
            </seg>
            <seg n="84bc2e05">
              I Malmö, som jag kommer från, finns några konstiga domar. Jag
              vet att ministern inte får uttala sig i enskilda fall, så jag
              begär inget svar på detta. Jag vill dock nämna att man i domarna
              sagt rent ut att man ger mildare domar till brottslingar i Malmö
              då det är en så farlig miljö, att eftersom det florerar så mycket
              vapen där måste man kunna försvara sig. Att man resonerar på det
              sättet tycker jag är ytterligare skäl till straffskärpning. Givetvis
              blir miljön farlig av att fler och fler beväpnar sig, och därför
              finns det dubbel anledning att rensa upp.
            </seg>
            <seg n="268e9e5e">
              I Danmark har de genomfört straffskärpningar för just olaga vapeninnehav,
              och de har på ett rätt så bra sätt lyckats rensa upp där. Den
              danska polisen kommer till Malmö den 21 mars för att träffa kommunledningen
              och polisen och diskutera dessa frågor. Jag vet att justitieminister
              Beatrice Ask redan är inbjuden, men jag sänder en extra inbjudan
              från talarstolen. Ministern är mycket välkommen till det mötet,
              för jag tror att vi måste ta till oss erfarenheter från andra
              håll för att lyckas bekämpa den grova brottsligheten.
            </seg>
          </u>
          <note type="speaker" n="727c48a3">
            Anf. 29 Justitieminister BEATRICE ASK (M):
          </note>
          <u who="unknown" xml:id="i-143fd13365aba7b2-6" n="92adb200">
            <seg n="32c20bbe">
              Fru talman! Ja, jag är redan inbokad på mötet i Malmö. Jag tycker
              att det är ett mycket bra initiativ. Jag besökte för en tid sedan
              den danska polisen just för att studera deras åtgärder mot gängkriminalitet
              och illegala vapen.
            </seg>
            <seg n="20470500">
              Malmö och Köpenhamn skiljer sig dock något i strukturen beträffande
              hur kriminaliteten ser ut. Det man framför allt gjort i Danmark
              är att man fokuserat på medlemmar i kriminella gäng. Jag tror
              att Hillevi Larsson är väl medveten om att vi i Sverige har rätt
              svårt att se hur vi kan kriminalisera medlemskap eller att man
              är med i vissa nätverk. Vi har en annan tradition på det området.
              Men jag delar uppfattningen att vi absolut ska se om vi kan lära
              och dra nytta av slutsatser som dragits på andra håll.
            </seg>
            <seg n="f267552f">
              Hillevi Larsson tycker att vapen borde nämnas tydligare i regleringsbrevet
              till Tullverket. Det är inte jag som skriver Tullverkets regleringsbrev,
              men jag förstår vad som avses. När jag tittar på deras regleringsbrev
              och regler menar jag att de har ett uppenbart uppdrag.
            </seg>
            <seg n="81bd5e13">
              Vi har emellertid varit noga med att fatta beslut om att Tullverket
              tillsammans med polisen ska göra fler operativa insatser, vilket
              de också gör. Det ligger i uppdraget att kartlägga införselvägar
              och utveckla metodik. Man kan förstås säga att det borde ha skett
              tidigare, men nu pågår utbildning av vapenhundar för Tullverket.
              Man håller på att omskola ett gäng narkotikahundar för att de
              även ska kunna söka vapen. Tidigare har tullen vid vissa insatser
              lånat just vapenhundar av polisen, och det är uppenbart att man
              behöver dessa.
            </seg>
            <seg n="d3c0534e">
              Jag tror, om jag får säga det i denna kammare, att Tullverket
              har uppenbara uppgifter när det gäller brottsbekämpningen. Det
              finns mycket att vinna på att se till att tull och polis samverkar
              i mer än ett avseende. Detta är bara ett exempel. Vi har gett
              dem ett tydligt uppdrag att arbeta mer med gemensamma insatser
              för att bättre komma åt vapeninförseln.
            </seg>
            <seg n="2b52639c">
              Jag tror ändå att vi behöver skaffa oss bättre kunskap och en
              bättre bild av de olika vägar vapen kommer in på. Det är inte
              heller bara Skåne och Öresundsbron vi pratar om, utan landet är
              större, och det kommer in vapen.
            </seg>
            <seg n="9960ee1d">
              Det andra är de nya möjligheter som internet och internationell
              hantering erbjuder. Vi saknar i dag regelverk för detta. Man bygger
              om befintliga vapen och gör dem farligare. Vi har en hel del utmaningar
              framför oss.
            </seg>
            <seg n="f41d30bc">
              Jag delar det engagemang som Hillevi Larsson har för att bättre
              komma till rätta med detta. Jag tror att det finns mycket vi kan
              lära varandra och att det finns mycket vi kan lära av andra länder.
              Man ska dock ha klart för sig att Sverige har en restriktiv vapenlagstiftning,
              och det ska vi fortsätta att ha. Vapen kan i orätta händer användas
              på ett sätt som ingen av oss vill se. Det är därför vi har anledning
              att ta itu med dessa frågor ordentligt.
            </seg>
          </u>
          <note type="speaker" n="30935843">
            Anf. 30 HILLEVI LARSSON (S):
          </note>
          <u who="hillevi_larsson_81d8b4" xml:id="i-c5a84565a571cdcd-2" n="d6caab5f">
            <seg n="ef3e233e">
              Fru talman! Det är väldigt glädjande att det nu finns ett par
              narkotikahundar som tränas för vapensökning. Det var verkligen
              på tiden, och jag tror att det kan bli ett väldigt effektivt verktyg
              för att hitta vapen. Det räcker självklart inte, men det är ett
              första steg.
            </seg>
            <seg n="8e40557d">
              Jag tycker fortfarande att det inte skulle skada om man skrev
              in i regleringsbrevet till tullen att vapensmuggling är prioriterat.
              Det är ganska enkelt att skriva in det, så att det inte blir några
              tvivel om saken. Tullen efterlyser både resurser och verktyg för
              att jobba med det här och inte minst en tydlig prioritering.
            </seg>
            <seg n="54e61b92">
              Den stora frågan förutom tullen är de milda domarna för vapeninnehav.
              Det kan handla om skjutvapen som man mycket enkelt kan döda en
              människa med. Där förekommer det böter som straff. Det förekommer
              även väldigt korta fängelsestraff på någon enstaka månad. Att
              brottslingar släpps på fri fot precis efter att de blivit dömda
              är också ett problem.
            </seg>
            <seg n="9824afb0">
              Det finns vapen gömda överallt. Polisen hittar en hel del, men
              det finns inte så mycket man kan göra åt detta med tanke på hur
              straffsatserna ser ut. Det här är ett budskap som jag vill skicka
              från Malmö, där vi är väldigt överens i den här frågan. Jag tror
              säkert att det också finns ett tryck från andra platser i landet
              som upplever organiserad kriminalitet. Skynda på den snabbutredning
              som ska komma till stånd och som skulle vara färdig i slutet av
              året, så att vi snarast möjligt kan genomföra en straffskärpning
              för olaga vapeninnehav! Det gäller framför allt de lindriga domarna.
              Det finns också grovt olaga vapeninnehav, där man kan ha lite
              högre straffsatser.
            </seg>
            <seg n="12d360c4">
              Det viktigaste är alltså tullen, domarna och straffskärpningar
              för vapeninnehav.
            </seg>
          </u>
          <note type="speaker" n="38f181f9">
            Anf. 31 Justitieminister BEATRICE ASK (M):
          </note>
          <u who="unknown" xml:id="i-143fd13365aba7b2-7" n="92adb200">
            <seg n="afce1d98">
              Fru talman! Det krävs väldigt många olika insatser på det här
              området. Jag tycker att vi i interpellationsdebatten har kunnat
              belysa en del av dem.
            </seg>
            <seg n="b133b287">
              Vad gäller skälen är det naturligtvis som Hillevi Larsson påpekar:
              Jag får inte ha synpunkter på det. Dock kan man säga att det alltid
              finns skäl att noga betrakta vilka domslut som kommer för att
              utröna huruvida de stämmer överens med den lagstiftning som riksdagen
              har fattat beslut om. Det händer, fru talman, att man inte är
              helt klar över att lagstiftningen har fått det genomslag som man
              kan tänka sig att riksdagen hade önskat.
            </seg>
            <seg n="8918222f">
              Det vi nu föreslår och som finns att hantera ganska snart är
              ändringar som innebär att vi tydliggör när vapenbrott ska bedömas
              som grova: när det rör sig om flera vapen, vapen av särskilt farlig
              beskaffenhet, vissa miljöer och så vidare. Det handlar om att
              ytterligare tydliggöra när det minsta man kan kräva är att det
              ska bli fängelse.
            </seg>
            <seg n="50df4d31">
              Sedan har vi diskussionen som vi har haft i andra ärenden också
              om att vi har försökt att få till stånd en tydlighet om att domstolarna
              ska arbeta med förmildrande och försvårande omständigheter när
              det gäller bland annat våldsbrott. Detta är oerhört viktigt. Det
              kommer att bli väldigt intressant att följa upp hur det har använts.
              Det är klart att man kan ha lite olika uppfattningar om vad som
              är en förmildrande omständighet som ska vara ett skäl för att
              sätta ned straffet. Där får vi väl se var vi hamnar så småningom.
              Men det låter som att vi har en ganska samstämmig uppfattning
              om att mer behöver göras och om den riktning som vi måste ha när
              det gäller frågor som rör vapenlagstiftningen.
            </seg>
          </u>
          <note n="5b2b6ba3">
            Överläggningen var härmed avslutad.
          </note>
          <note n="e8742e8a">
            9 § Svar på interpellation 2011/12:230 om övergrepp i rättssak
          </note>
          <note type="speaker" n="29b8c9ae">
            Anf. 32 Justitieminister BEATRICE ASK (M):
          </note>
          <u who="unknown" xml:id="i-143fd13365aba7b2-8" n="92adb200">
            <seg n="619e0f93">
              Fru talman! Hillevi Larsson har frågat mig vad jag planerar att
              göra för att få fler att våga vittna i rättegångar, vad jag gör
              för att fler utsatta vittnen och brottsoffer ska få skydd dygnet
              runt genom hela rättsprocessen och om jag kan tänka mig anonyma
              vittnen i Sverige enligt Europakonventionens praxis. Hillevi Larsson
              har också frågat mig om jag anser att det är rimligt att tala
              om lindriga former av övergrepp i rättssak och vad jag gör för
              att brottsutredningar och rättegångar gällande grova våldsbrott
              inte tar orimligt lång tid.
            </seg>
            <seg n="7c2a1861">
              Ett av fundamenten i svensk rättsordning är att målsägande och
              vittnen fritt och sanningsenligt kan lämna uppgifter till polis
              och domstol. Det är därför centralt att förhörspersoner får ett
              sådant stöd att de vågar ställa upp och berätta vad de sett eller
              varit med om.
            </seg>
            <seg n="db12a51e">
              I polisens uppgifter ingår att skydda särskilt utsatta vittnen
              och brottsoffer. Personer som medverkar i en förundersökning eller
              rättegång kan få skydd genom polisens personsäkerhetsarbete, som
              har förstärkts och utvecklats de senaste åren. Det är av avgörande
              betydelse att polisen informerar om möjligheten att få skydd i
              ett tidigt skede av brottsutredningen. Det bestäms i varje enskilt
              fall hur säkerhetsarbetet ska bedrivas.
            </seg>
            <seg n="f027c139">
              Målsägande och vittnen ska också vara skyddade under själva domstolsförhandlingen.
              Regeringen har nyligen beslutat en proposition i syfte att stärka
              säkerheten i domstolarna och skapa förutsättningar för alla som
              besöker eller verkar i en domstol att känna sig trygga och säkra
              där. Det är min övertygelse att säkrare förhållanden i domstolarna
              kan öka viljan hos målsägande, vittnen och andra att inställa
              sig och lämna sina berättelser. Vid flertalet domstolar bedrivs
              vidare vittnesstödsverksamhet som bidrar till att skapa en större
              trygghet för dessa personer.
            </seg>
            <seg n="e3fbcb2d">
              Den svenska domstolsprocessen bygger på öppenhet. Det är en grundläggande
              rättsprincip att en part i ett mål ska ha insyn i de förhållanden
              som kan läggas till grund för en domstols avgörande. En part måste
              ha möjlighet att bemöta alla uppgifter som domstolen grundar sitt
              avgörande på. En ordning med anonyma vittnen omöjliggör detta
              och försvårar även allvarligt domstolens möjlighet att bedöma
              vittnets trovärdighet. Europadomstolen har också intagit en restriktiv
              hållning till anonyma vittnen. Det är därför min uppfattning att
              vittnenas säkerhet måste garanteras på annat sätt, till exempel
              genom de skyddsåtgärder som jag just beskrivit.
            </seg>
            <seg n="ea99f76d">
              Hot och våld mot förhörspersoner utgör ett angrepp inte endast
              mot den enskilde utan även mot rättssystemet och samhället i stort.
              De gärningar som innebär övergrepp i rättssak måste därför generellt
              ses som allvarliga.
            </seg>
            <seg n="94374dc2">
              Det är naturligtvis av stor vikt att brottsutredningar bedrivs
              skyndsamt av polis och åklagare och att domstolarnas handläggningstider
              inte blir onödigt långa. Regeringen arbetar därför kontinuerligt
              med att effektivisera rättsväsendet.
            </seg>
          </u>
          <note type="speaker" n="3cb92993">
            Anf. 33 HILLEVI LARSSON (S):
          </note>
          <u who="hillevi_larsson_81d8b4" xml:id="i-c5a84565a571cdcd-3" n="d6caab5f">
            <seg n="a7236c9e">
              Fru talman! Vi hade precis en diskussion om illegala vapen. Den
              här frågan hänger nära samman med den diskussionen och de mord
              som har skett på senare tid i Malmö. Det har skett väldigt många
              mord på väldigt kort tid. Polisen i Malmö menar att det finns
              väldigt många vittnen till morden, men det är få av dem som vågar
              träda fram. Därmed får polisen stora problem med att utreda brotten
              och ställa de ansvariga till svars. Polisen har enbart bevis att
              gå på, i stort sett inga vittnesuppgifter.
            </seg>
            <seg n="a6c8ee36">
              Anledningen till att människor inte vågar vittna är att de är
              livrädda för gängen och den organiserade brottsligheten. De som
              vågar ställa upp och vittna är självklart hjältar och hjältinnor.
              Samtidigt har jag stor förståelse för dem som inte vågar göra
              det. Det kan vara reella hot från denna verksamhet.
            </seg>
            <seg n="7d6fff40">
              Vi har också kunnat se att den typ av brottslighet som är övergrepp
              i rättssak, det vill säga att man hotar vittnen och brottsoffer
              i samband med rättegång för att helt enkelt skrämma dem till tystnad,
              har ökat markant. Bara under 2000-talet skedde en fördubbling.
            </seg>
            <seg n="7986397f">
              Förra året gjordes 5 835 polisanmälningar med rubriken övergrepp
              i rättssak. Det är bara toppen på ett isberg. Det är väldigt många
              som har skrämts till total tystnad. De vågar varken anmäla det
              brott de har bevittnat eller anmäla övergrepp i rättssak för att
              de har blivit hotade. Det finns ett stort mörkertal. Det gör frågan
              ännu större än vad man kan se av anmälningarna om övergrepp i
              rättssak.
            </seg>
            <seg n="ed47c8ea">
              De konkreta åtgärderna för att komma åt problemet är att ringa
              in den organiserade brottsligheten på alla sätt. Det handlar om
              att jaga dem på alla håll och fronter. Men man måste också skydda
              vittnen och brottsoffer på ett annat sätt.
            </seg>
            <seg n="84459fda">
              Det måste komma till mer dygnetruntbeskydd där polisen vaktar
              vittnen och brottsoffer genom hela rättegångsprocessen och även
              förkortade rättsprocesser. När rättsprocessen är månader eller
              år kan det under den tiden vara väldigt jobbigt för vittnen och
              brottsoffer som är rädda och också kan utsättas för hot.
            </seg>
            <seg n="26694bb5">
              Många gånger står ord mot ord. Hotet sker när det inte finns
              några vittnen. Då kan det också vara svårt att fälla gärningsmannen
              för övergrepp i rättssak. Enbart därigenom är det viktigt med
              skydd för vittnen.
            </seg>
            <seg n="0b472482">
              Ett konkret exempel på det som kan förekomma är att man får ett
              skyddspaket från polisen när man är hotad. Man kan då ringa på
              larmet och ha direktlinje till polisen. Det är ett visst skydd,
              men det är långt ifrån tillräckligt.
            </seg>
            <seg n="f373f94c">
              Jag kan nämna den kvinna som mördades ganska nyligen på Lugna
              gatan i Malmö med sina små flickor sex och tre år gamla som vittnen.
              Hon mördades av sin exsambo. Hon hade ett larmpaket med direktlinje
              till polisen. Men vad hjälpte det henne i den akuta situationen?
            </seg>
            <seg n="01b3457a">
              Jag vill inte avfärda skyddspaketen. De fyller en funktion. Men
              jag tror att det behövs mer av dygnetruntbeskydd också genom hela
              rättsprocessen så länge det föreligger ett hot. Det kan också
              vara en signal till andra vittnen: Ni får beskydd.
            </seg>
            <seg n="399a4727">
              Det är bra som ministern aviserar att det ska bli större säkerhet
              i själva rättegångssalen. Men det måste vara under hela tiden
              rättsprocessen pågår och även i ens hem och på andra platser.
            </seg>
          </u>
          <note type="speaker" n="5d10b737">
            Anf. 34 Justitieminister BEATRICE ASK (M):
          </note>
          <u who="unknown" xml:id="i-143fd13365aba7b2-9" n="92adb200">
            <seg n="8df70976">
              Fru talman! Övergrepp i rättssak är oerhört allvarligt. Låt mig
              börja i Malmö och de utredningar som pågår där.
            </seg>
            <seg n="f06d6194">
              Det handlar som vi alla vet om mordutredningar och också en hel
              del nätverk och gängkriminalitet, för att uttrycka sig milt. Just
              när det gäller gängkriminalitet är det många som inte vågar vittna.
              Det är grupper med ett otroligt våldskapital som sätter i system
              att hota vittnen.
            </seg>
            <seg n="9ed3053f">
              Just därför arbetar polisen väldigt målmedvetet och fokuserat
              med individ efter individ för att motivera dem att ställa upp
              som vittne, vara med i rättegången och så vidare. Men det handlar
              också om att utforma individuella lösningar vad gäller personskydd
              och säkerhet.
            </seg>
            <seg n="b6ba7ed5">
              Generellt sett vill jag dock säga att det vanliga inte är att
              människor utsätts för vare sig hot eller våld därför att de vittnar.
              Men den känslan sprids gärna. I normalfallet handlar det om åtgärder
              som vi arbetar med för att öka självförtroendet och orken att
              ställa upp i en rättegång. Rädslan och oron är mycket kopplad
              till att människor inte vet hur det fungerar, känner osäkerhet
              och så vidare. Där fungerar informationsinsatser och den typen
              av åtgärder.
            </seg>
            <seg n="67a1c899">
              Sedan har vi en annan typ av situation som till exempel den som
              nämns i Malmö med kvinnan där hoten är mycket mer reella. Då måste
              man arbeta mer precist. Det har polisen blivit mycket mer duktig
              på. Det gäller inte minst att vi sedan några år tillbaka har ett
              personsäkerhetsarbete. Flera polismyndigheter har också utvecklat
              sin förmåga att bedriva det arbetet.
            </seg>
            <seg n="06260638">
              Det är dock viktigt att säga att 24 timmars personskydd inte
              är något som alla vill ha. Det är inte ovanligt att personer som
              man gärna vill ska ställa upp som vittnen säger nej. De vill inte
              utsätta sig för den ofrihet och den kontroll som det innebär om
              man ska vara skyddad till hundra procent.
            </seg>
            <seg n="113e9296">
              Man måste arbeta med lösningar som kan passa den enskilda individen.
              Just när det gäller kvinnor som har varit utsatta för brott i
              en nära relation räcker det inte med att fundera över säkerheten
              under en begränsad tid tills rättegången är överstökad, om jag
              får uttrycka mig så. Där vet vi att hotet ofta består över många
              år.
            </seg>
            <seg n="82964a79">
              Det är väldigt många som gärna vill ha andra lösningar än mer
              kontrollerande. Där är larmpaket och den typen av lösningar någonting
              som ger fler en trygghet. Men det finns exempel på kvinnor som
              har valt helt andra lösningar också. Detta är något som vi försöker
              utveckla hela tiden.
            </seg>
            <seg n="2b8f46b5">
              Det finns en komplexitet i dessa frågor. Det viktiga är att kraftfullt
              öka kunskapen om varför det är så viktigt att man får sakligt
              underlag för rättsväsendets bedömningar. Det är det grundläggande.
              Det är också uppenbart att man direkt i ett tidigt läge ska informera
              om de möjligheter människor har till vittnesstöd, skyddsåtgärder
              och annat.
            </seg>
            <seg n="9e77ab9d">
              Vi ska också utveckla praktiska koncept och exempel på vad man
              kan göra för att öka den enskildes trygghet om man ska ställa
              upp som vittne, har anmält ett allvarligt brott eller vad det
              nu kan vara. Jag tror inte att det finns några enkla lösningar.
              Men polisen har blivit väldigt mycket bättre på detta, och det
              tycker jag är bra.
            </seg>
          </u>
          <note type="speaker" n="1c392ca8">
            Anf. 35 HILLEVI LARSSON (S):
          </note>
          <u who="hillevi_larsson_81d8b4" xml:id="i-c5a84565a571cdcd-4" n="d6caab5f">
            <seg n="44376783">
              Fru talman! Det är självklart inget enkelt problem att hantera
              detta. Men det är väldigt viktigt att göra någonting. Siffrorna
              talar sitt tydliga språk.
            </seg>
            <seg n="bfdaa963">
              Anmälningarna har fördubblats bara under 2000-talet när det gäller
              just övergrepp i rättssak. Det blir allt svårare att få människor
              att våga vittna. Om det vittnar exempelvis polisen och Åklagarmyndigheten
              i Malmö. Det gäller säkert också på andra håll i landet. Det är
              uppenbarligen ett problem även om det görs en del från rättsväsendet
              och polisen.
            </seg>
            <seg n="0cb6f22a">
              Jag tog upp behovet av dygnetruntbeskydd, som självklart vara
              frivilligt, och förkortade rättsprocesser. En annan sak som är
              viktigt att överväga är anonyma vittnen. Vi kan titta på våra
              grannländer Norge och Danmark som tillämpar det systemet. I Europakonventionen
              är bestämmelserna restriktiva, precis som ministern säger. Europadomstolen
              är restriktiv när det gäller anonyma vittnen på grund av rättssäkerheten.
              Men de har angivet en modell som man kan använda i vissa enskilda
              fall.
            </seg>
            <seg n="43d833be">
              Om de organiserade gängen, maffiaverksamheten, lyckas skrämma
              tillräckligt många vittnen från att vittna är rättssäkerheten
              enbart av den anledningen satt ur spel. Då kan man i vissa enskilda
              fall ha helt eller delvis anonyma vittnen. I dessa länder har
              det gått till så att åklagarna vänder sig till domstolen med begäran
              att ett eller flera vittnen ska vara helt eller delvis anonyma.
            </seg>
            <seg n="abd114b7">
              Det är väldigt specifika omständigheter för att man ska tillåta
              detta enligt Europakonventionens modell. För det första ska det
              finnas ett konkret dödshot mot vittnet. För det andra ska polisens
              efterforskningar ske i det fördolda. För det tredje ska det vara
              möjligt för den tilltalade, det vill säga den som har blivit åtalad,
              att förhöra och korsförhöra vittnet. För det fjärde ska utsagan
              från det anonyma vittnet inte vara det enda och avgörande beviset
              mot den åtalade.
            </seg>
            <seg n="c3800bdd">
              Under de speciella omständigheterna kan man tillämpa detta, men
              det gäller alltså väldigt speciella undantagsfall. Både Norge
              och Danmark har tillämpat det. Det vore intressant att undersöka
              hur det har påverkat rättssäkerheten. Jag har inte fått uppfattningen
              att rättssäkerheten är helt satt ur spel i de länderna.
            </seg>
            <seg n="a1a5ceea">
              I Danmark har man dessutom detta som en del i ett större paket
              för att komma åt den organiserade brottsligheten. Bland annat
              innefattas också starkare vapenlagar i fråga om olaga vapeninnehav.
            </seg>
            <seg n="b0f041c1">
              Jag tycker inte att man kan avfärda detta med anonyma vittnen
              utifrån motiveringen att Europadomstolen är emot det. Samtidigt
              finns ju denna modell som godkänns och tillämpas i bland annat
              våra grannländer. Jag tror faktiskt att det är ett större hot
              mot rättssäkerheten om folk skräms till tystnad.
            </seg>
            <seg n="6356f1ab">
              Detta gäller inte brottsoffer i första hand, för gärningsmannen
              vet ju i de flesta fall vem det är, utan det handlar om vittnen
              till händelser, till exempel mord.
            </seg>
            <seg n="22fb7aed">
              Det som erbjuds i dag är ingen anonymitet under rättegången för
              dessa vittnen. Efter rättegången kan de däremot få ny identitet,
              gå under jorden och få en ny adress. Det är ett väldigt högt pris
              att betala för den som redan före rättegången var dödshotad och
              känd. Självfallet ställer man upp. Men för en vanlig person som
              går på bio och sedan ser ett mord är det inget attraktivt alternativ.
              Då tror jag mer på anonyma vittnen i vissa specifika undantagsfall.
            </seg>
          </u>
          <note type="speaker" n="e08debef">
            Anf. 36 Justitieminister BEATRICE ASK (M):
          </note>
          <u who="unknown" xml:id="i-143fd13365aba7b2-10" n="92adb200">
            <seg n="fb8f6e2b">
              Fru talman! Först till detta med att anmälningarna om övergrepp
              i rättssak har ökat. Det är naturligtvis bekymmersamt. Men vi
              vet faktiskt inte säkert vad det beror på.
            </seg>
            <seg n="9e13525b">
              Det kan bero på en faktisk ökning, på att fler blir hotade och
              att fler försöker påverka utfallet i en rättsprocess. Men det
              kan också vara en effekt av att fler anser att detta är oacceptabelt
              och vågar anmäla även den här typen av hot. Riktigt vad som är
              sanningen vet vi inte. Om det är så att fler anmäler att de har
              känt att någon har försökt få dem att ändra sin ståndpunkt är
              det väldigt bra. Det tål att funderas över vad det står för.
            </seg>
            <seg n="586b9126">
              När jag lyssnar på människor och diskuterar de här frågorna är
              mitt intryck ändå att oron för att vittna har ökat. Det man från
              rättsväsendet och domstolarna säger är att framför allt föräldrar
              verkar mycket mer oroliga i dag än tidigare för att låta sina
              barn och ungdomar komma till domstolen och berätta vad de har
              sett och hört. Det har jag hört tillräckligt många gånger för
              att känna att det ligger något i det. Det är naturligtvis bekymmersamt.
            </seg>
            <seg n="75019969">
              I nästan alla fall är det inte någon fara att vittna. Tvärtom
              anses det rätt renhårigt även i lite kriminella kretsar att man
              faktiskt står för sin sak. Men det kan vara obehagligt och besvärligt.
            </seg>
            <seg n="f05e28ad">
              Det är just av det skälet som bland annat Brottsoffermyndigheten
              har arbetat fram en rättegångsskola på nätet och vi har ett vittnesstödsarbete
              i gång som är otroligt viktigt och som ger många stöd att våga
              ställa upp.
            </seg>
            <seg n="e3de54db">
              Sedan finns den mycket speciella kategori som Hillevi Larsson
              nämner, nämligen personer som känner sig dödshotade av att man
              ställer upp i ett mycket specifikt ärende. Då tycker Hillevi Larsson
              att vi borde pröva anonyma vittnen.
            </seg>
            <seg n="ec421f22">
              Jag kan konstatera att det är ett rätt stort bekymmer. Justitieutskottet
              har prövat frågan flera gånger och kommit fram till att det bryter
              mot den grundläggande principen för svensk rättsordning och att
              det inte finns skäl för att ändra på den utan att öppenheten även
              i fortsättningen bör vara ledstjärnan.
            </seg>
            <seg n="3b7bb76c">
              Det är otroligt viktigt för rättssäkerheten att man vet vad som
              läggs en till last och vem det är som påstår något. Annars är
              det väldigt svårt att bemöta vad som sägs i ett ärende.
            </seg>
            <seg n="7c37ab7f">
              I allmänhet är det oförenligt med Europakonventionen att åberopa
              anonyma vittnen som bevisning. Det är ett väldigt stort steg att
              ta om man väljer att gå i den riktningen.
            </seg>
            <seg n="2cd4e977">
              Dessutom tror jag att om man öppnar vägen med anonyma vittnen
              öppnar man en dammlucka i fel riktning, det vill säga betydligt
              fler skulle då få för sig att man inte kan stå rakt upp i rättssalen
              och berätta vad man har sett. Då har vi färre som faktiskt kan
              hjälpa till och se till att rätt skipas.
            </seg>
            <seg n="b4a5552b">
              Jag tror att man ska vara mycket försiktig med den typen av principiella
              avsteg från den grundhållning som vi har haft. Då är det viktigare
              att säkerställa att polisen har resurser, förmåga och inriktning
              att arbeta med de individer som behöver ett särskilt skydd och
              att det också fungerar över tid. Det är också viktigt att utveckla
              metodik och förmåga att säkerställa att människor inte hotas eller
              blir utsatta för fara därför att de i en rättslig prövning har
              sagt vad de har sett eller hört.
            </seg>
          </u>
          <note type="speaker" n="8d7201ee">
            Anf. 37 HILLEVI LARSSON (S):
          </note>
          <u who="hillevi_larsson_81d8b4" xml:id="i-c5a84565a571cdcd-5" n="d6caab5f">
            <seg n="e45b079e">
              Fru talman! Jag önskar verkligen att det är så som Beatrice Ask
              säger, att detta att vi har fler anmälningar om övergrepp i rättssak
              beror på att fler vågar anmäla och helt enkelt inte är rädda för
              att anmäla övergrepp i rättssak. Men jag är dess värre inte så
              säker på att den bilden stämmer.
            </seg>
            <seg n="117d281e">
              Vi ser mer och mer tecken på att den organiserade brottsligheten
              breder ut sig. Vi ser beskyddarverksamhet där krogägare hotas
              till livet. Deras restauranger blir till och med sprängda om de
              inte betalar beskyddarpengar. Vi ser alla dessa mord, inte minst
              i Malmö, som mestadels är uppgörelser mellan kriminella gäng.
              Vi ser också den bild som polisen ger. Polisen i Malmö vet att
              det finns vittnen till de här morden, men de flesta vittnen vågar
              inte träda fram.
            </seg>
            <seg n="1f65fd1e">
              Det tyder snarare på att rädslan växer och breder ut sig. Det
              är möjligt att man vågar vittna i en del fall. Men just när det
              handlar om maffiaverksamhet tror jag att många är rädda för att
              vittna. Man kan också se att brottet övergrepp i rättssak är speciellt
              vanligt vid organiserad brottslighet, vid våld i nära relationer
              och vid ungdomsbrottslighet.
            </seg>
            <seg n="3984919a">
              Självklart tycker jag att människor ska ställa upp och vittna.
              Hela vår rättssäkerhet bygger ju på det. Men vissa människor känner
              rädsla. Det kan vara rädsla eftersom man ser att många andra blir
              utsatta för hot. Men det kan också vara reella hot som man själv
              upplever. Då är detta ett stort problem för rättssäkerheten.
            </seg>
            <seg n="b10e3498">
              Ibland bedöms det som en lindrig form av övergrepp i rättssak.
              Jag anser att alla dessa brott är allvarliga. Ytterst handlar
              också rättssäkerheten om brottsoffrens och vittnenas rättigheter
              i förhållande till gärningsmannens eller den åtalades rättigheter.
              Därför tycker jag att det är viktigt att det finns en balans.
            </seg>
            <seg n="c9741eea">
              Skydda vittnen och brottsoffer bättre!
            </seg>
          </u>
          <note type="speaker" n="14eaf8cd">
            Anf. 38 Justitieminister BEATRICE ASK (M):
          </note>
          <u who="unknown" xml:id="i-5c29876c0a5dad0a-0" n="92adb200">
            <seg n="69095d11">
              Fru talman! När det gäller övergrepp i rättssak tror jag att
              vi kan vara rätt överens om att det är väldigt sällan som det
              kan vara fråga om ringa övergrepp. Jag tror att formuleringarna
              i regelverket finns där eftersom man har sett att det kan finnas
              grader. Men i huvudsak är varje typ av hot mot någon som ska vittna
              eller ställa upp i en rättsprocess allvarliga och knappast ringa
              så får det nog tolkas. Jag har försökt få fram några exempel på
              när det har bedömts som ringa, men jag har faktiskt inte lyckats,
              så jag är ganska lugn på den punkten.
            </seg>
            <seg n="0efac9d1">
              Detta med anonyma vittnen, Hillevi Larsson, är väldigt bekymmersamt.
              Det innebär att man öppnar vägen för att säga att det finns en
              fara i att vittna i domstol. Det tror jag är att öppna dammluckorna
              åt fel håll. Man ska vara mycket noga med att inte gå den vägen.
            </seg>
            <seg n="83ebf514">
              Jag vet att detta diskuteras när det gäller den grova organiserade
              brottsligheten. Det är självklart mycket speciella ärenden med
              mycket våld, mycket problem, mycket beskyddarverksamhet och så
              vidare. Men en hel del av de vittnen som det gäller är själva
              kriminellt belastade. Man är rädd för att berätta vad man vet,
              eftersom man är rädd för de kamrater som man har i de gängen.
              En del skulle också gärna vilja ha en free bargain-möjlighet som
              finns i en del länder. Man köper helt enkelt lite strafflindring
              för egen del genom att berätta. Men det innebär också att värdet
              av den information som ges allvarligt kan ifrågasättas.
            </seg>
            <seg n="88fdc440">
              Det här är inga enkla avsteg från de grundläggande principerna.
              Min grundläggande uppfattning är att vi ska stärka de sunda regler
              vi har och se till att vi står upp för rättssamhället och de fundamentala
              principer som det bygger på, liksom att vi ska bygga vidare på
              det personsäkerhetsarbete som är alldeles nödvändigt för att alla
              ska kunna föra sin talan och berätta vad de vet i domstol.
            </seg>
          </u>
          <note n="5b2b6ba3">
            Överläggningen var härmed avslutad.
          </note>
          <u who="unknown" xml:id="i-df9aac5e1de74543-0" n="92adb200">
            <seg n="91ff6aac">
              10 § Svar på interpellation 2011/12:236 om krafttag mot oseriös
              åkerinäring som slår ut den seriösa åkerinäringen
            </seg>
          </u>
          <note type="speaker" n="389ce7c1">
            Anf. 39 Justitieminister BEATRICE ASK (M):
          </note>
          <u who="unknown" xml:id="i-143fd13365aba7b2-11" n="92adb200">
            <seg n="4a3ebd8d">
              Fru talman! Monica Green har frågat mig vad jag avser att göra
              för att komma åt brottsligheten inom den oseriösa delen av åkerinäringen.
            </seg>
            <seg n="cf4b5695">
              Den utländska tunga yrkestrafiken har ökat i Sverige, vilket
              är en följd av den fria rörligheten och hårdare konkurrens i transportbranschen.
              Regeringen är för en fri inre marknad där tjänster kan röra sig
              fritt över gränserna. Sverige är beroende av ett väl fungerande
              transportsystem och i det ingår utländska transportföretags och
              förares verksamhet. Enligt statistik från myndigheten Trafikanalys
              2010 stod lastbilarna från andra EU-länder eller Norge för omkring
              20 procent av lastbilstrafiken i Sverige. I uppgifterna finns
              inte illegal trafik från utlandet medräknad.
            </seg>
            <seg n="97cffdb5">
              Det är naturligtvis oacceptabelt om seriösa näringsidkare får
              lida för att andra inte följer regelverket, och vi vet också att
              det finns företag och förare som systematiskt bryter mot regelverket
              för att kunna transportera så mycket gods som möjligt till minsta
              möjliga kostnad. Polisen arbetar därför aktivt med regelbundna
              trafikkontroller, underrättelsebaserat arbete och gränsöverskridande
              polisiärt samarbete för att upptäcka och lagföra transportörer
              som bryter mot yrkestrafiklagstiftningen och gör sig skyldiga
              till andra brott. Det finns också goda exempel på samarbete och
              samordning mellan berörda myndigheter, såväl på central nivå som
              i olika regionala sammanhang.
            </seg>
            <seg n="a041214e">
              Bilden av utvecklingen när det gäller efterlevnaden av regler
              på området är dock tyvärr inte entydig. Polisens statistik över
              rapporter och anmälningar inom yrkestrafiken indikerar också att
              det är lika vanligt att svenska förare och transportföretag bryter
              mot bestämmelserna som utländska. När det gäller annan brottslighet
              kopplad till utländska förare förekommer uppgifter från några
              polismyndigheter om att detta är ett problem, men några statistiska
              belägg för stora problem finns inte heller i detta avseende.
            </seg>
            <seg n="78febc5d">
              Det är under alla förhållanden viktigt att noga följa utvecklingen
              på området. En effektiv tillsyn och kontroll är grundläggande
              för trafiksäkerheten på väg och för en sund konkurrens inom yrkestrafiken.
              Ett sådant arbete måste inriktas på en tydlig bild av problemen
              på området. Regeringen har därför den 8 mars gett Transportstyrelsen
              och Rikspolisstyrelsen i uppdrag att i samråd ta fram en modell
              för återkommande uppföljning och analys av regelefterlevnaden
              inom yrkestrafiken på väg och att föreslå åtgärder för att underlätta
              och effektivisera myndigheternas tillsyn och kontroll. I uppdraget
              ingår att lämna eventuella förslag till författningsändringar.
              Uppdraget ska redovisas senast den 1 mars 2013.
            </seg>
          </u>
          <note type="speaker" n="39aa3069">
            Anf. 40 MONICA GREEN (S):
          </note>
          <u who="monica_green_650948" xml:id="i-4d8f011b935df16e-0" n="af0f05fd">
            <seg n="cb70f634">
              Fru talman! Tack, ministern, för svaret! Det börjar hända en
              del nu, och man får säga att det är på tiden. Det är jättebra
              att trafikutskottet har en enig arbetsgrupp som har tagit fram
              en gedigen rapport. Dessutom har regeringen börjat förstå allvaret
              i situationen tack vare att fackföreningsrörelsen, åkerinäringen
              och kanske också vi andra har drivit en mycket stark opinion mot
              den olagliga transportverksamhet som finns i det här landet.
            </seg>
            <seg n="32f6bfad">
              Det som sker just nu är fruktansvärt. Det annonseras till och
              med att man kan köpa sig en arbetare. Man tjänar 10 000 kronor
              i månaden på att köpa sig en arbetare från Lettland. Man kan i
              stort sett köpa sig en slav, fast vi säger inte slav eftersom
              det inte är politiskt korrekt att göra det, men man kan säga att
              de jobbar under slavliknande förhållanden. De jobbar för 1 000
              kronor i månaden 80 timmar i veckan. De får bo i sina bilar och
              får vänta på uppdrag på en parkeringsplats. De får laga sin mat
              på ett Trangiakök.
            </seg>
            <seg n="8961b98c">
              Det säger sig självt att man inte kan leva på detta sätt och
              på den slavliknande lönen. Alltså för detta med sig annan kriminalitet.
              Det för med sig smuggelsprit. Vi kan dagligen läsa i tidningarna
              om upprörda föräldrar vars barn kan köpa smuggelsprit utanför
              köpcentrum från olika typer av lastbilar. Vi hör också talas om
              människohandel, trafficking, narkotikasmuggling och så vidare.
            </seg>
            <seg n="b4e54389">
              När dessa utsatta chaufförer får leva under sådana förhållanden
              blir de mer eller mindre tvingade till kriminalitet för att över
              huvud taget kunna överleva. Så kan vi inte ha det! De kör inte
              ens på svensk diesel utan på smuggeldiesel, som deras jag skulle
              kunna använda ordet hallick så kallade arbetsgivare har sett till
              att få tag på i Sverige.
            </seg>
            <seg n="c74ecef9">
              Detta slår ut svensk seriös åkerinäring. Det finns både svenska
              och utländska seriösa åkerier det ska vi vara tydliga med men
              den oseriösa näringen slår ut den seriösa. Dessutom förlorar transportarbetarna
              sina arbeten. De som kräver kollektivavtalsenliga löner förlorar
              nu sina arbeten.
            </seg>
            <seg n="77c4cc2d">
              Det här är en utveckling som vi inte kan acceptera. Jag välkomnar
              att regeringen har tagit vissa steg i rätt riktning, och jag välkomnar
              att trafikutskottets arbetsgrupp har gjort en gedigen översyn.
              Men vi måste skynda på arbetet. Det gäller att arbeta fort för
              att komma till rätta med detta och stävja de brott som pågår.
            </seg>
            <seg n="678ac4d5">
              Det finns goda exempel på polismän som gör ett mycket bra arbete,
              men tyvärr är det bara enstaka exempel runt om i landet. Det tillhör
              tyvärr inte normen att polisen lyckas sätta fast dessa personer
              och att ärendena går till åklagare. Tyvärr kommer dessa brott
              inte ens med i statistiken, och därför kan Beatrice Ask hävda
              att detta förekommer lika mycket hos svenska åkare som hos utländska
              åkare. Vi kan inte ha det så här, ministern!
            </seg>
          </u>
          <note type="speaker" n="ff51cb77">
            Anf. 41 LEIF PETTERSSON (S):
          </note>
          <u who="leif_pettersson_2323d8" xml:id="i-42ab62e494e7e422-0" n="c0cde946">
            <seg n="a7fa8b84">
              Fru talman! Jag har varit med i den uppföljningsgrupp som vi
              har haft i trafikutskottet. Jag måste säga att vi i den gruppen
              har bedrivit ett mycket bra arbete, och vi är också eniga i slutsatserna
              och i bedömningarna. Utgångspunkten för vårt arbete har varit
              att vi ska ha en åkerinäring som kan följa de regler som finns.
              Vi ska bidra till en hög trafiksäkerhet, bra arbetsmiljö och konkurrens
              på lika villkor. Det sistnämnda är inte minst viktigt, för det
              är egentligen detta som den här interpellationen handlar om.
            </seg>
            <seg n="d28c9324">
              Då kan man fråga sig hur det egentligen ser ut i dag. Frågan
              om det är svenska eller utländska åkare det handlar om kan vi
              lämna därhän. I alla fall har inte vi kunnat se någon skillnad
              mellan svenska och utländska åkare här. Det finns också svenska
              åkare som beter sig på ett oseriöst sätt. Så kan det alltså mycket
              väl vara.
            </seg>
            <seg n="0d39d3e3">
              Icke desto mindre är det i dag svårt för myndigheterna att belägga
              den oseriösa åkeriverksamheten. Kontroller och uppföljningar är
              väldigt begränsade i dag. Visst kan man säga att polisen ska vidta
              åtgärder, men polisen sitter också i en rävsax, kan man säga.
              Deras arbete med att kontrollera kör- och vilotider, cabotageverksamhet
              och annan verksamhet som ska kontrolleras lägger man ju mer eller
              mindre tjuvben för. Det är kanske inte tjuvben, men när ärendena
              går vidare till åklagare har de så pass låg straffsats, så lågt
              värde i värdekedjan hos åklagaren, att de avskrivs. Åklagarens
              instruktioner är ju att ägna sig åt saker och ting som man kan
              få resultat av.
            </seg>
            <seg n="8df6c623">
              Vad innebär då det? Jo, det innebär naturligtvis en stor otillfredsställelse
              för poliserna. Inte vill en ung polis som tänker framåt i sin
              karriär jobba med sådant som han ser inte ger något resultat.
            </seg>
            <seg n="63707734">
              Möjligen kan det bli en ändring på detta när det blir, om det
              nu blir så, en polismyndighet. Det mesta verkar väl tyda på det.
              Under den polismyndigheten skulle man kunna få en enhet som verkligen
              kan jobba med de här sakerna seriöst.
            </seg>
            <seg n="f9a10caf">
              Det är nödvändigt med styrning och samordning av polisen och
              andra myndigheters tillsyn. Polisens kompetens behöver också säkras
              långsiktigt, för många av de poliser som jobbar med det här är
              gamla poliser som är på väg att gå i pension.
            </seg>
            <seg n="bf102191">
              Man måste också från myndigheterna prioritera brotten inom yrkestrafiken
              och avsätta resurser för att komma till rätta med det här. Som
              ett avskräckande exempel kan man väl ta Transportstyrelsens arbete
              i det här fallet. Nu har Transportstyrelsen varit i gång ganska
              länge det måste man ändå säga. Men de har ännu inte ens lyckats
              få fram ett system för hur man ska gå till väga med företagskontroller
              av kör- och vilotider. Det är minst sagt upprörande, måste jag
              säga.
            </seg>
            <seg n="e557d111">
              Jag tror också att man behöver se en harmonisering gentemot de
              övriga EU-länderna vad gäller bötesnivåer och annat. Vi har ganska
              låga bötesnivåer i Sverige. De måste komma upp. Vi måste få en
              någorlunda likartad bedömning över Europa.
            </seg>
            <seg n="cb1f9dc8">
              Jag skulle bara vilja fråga ministern: Vilka av alla de åtgärder
              som vi nu har kommit fram till i trafikutskottet är ministern
              beredd att vidta?
            </seg>
          </u>
          <note type="speaker" n="e518212b">
            Anf. 42 HILLEVI LARSSON (S):
          </note>
          <u who="hillevi_larsson_81d8b4" xml:id="i-c5a84565a571cdcd-6" n="d6caab5f">
            <seg n="8d8c2d80">
              Fru talman! Det här är ett hot inte bara mot den seriösa näringen,
              alltså de som faktiskt sköter sig, som betalar skatt och som ger
              kollektivavtalsenliga löner till sina anställda. Det här är också
              ett hot mot hela samhället, med tanke på att det är illegal verksamhet,
              och det finns kopplingar till organiserad kriminalitet. De kriminella
              håller sig framme så fort det finns lätta pengar att tjäna in,
              och de är skrupelfria.
            </seg>
            <seg n="ab89b1b8">
              Vi kan se att många av de utländska chaufförerna lever under
              slavliknande förhållanden, precis som tidigare talare har sagt.
              Och vi vet att man länge har försökt fuska med tidmätarna, som
              alltså mäter hur länge i sträck man har kört lastbilen. Det är
              ju också ett stort hot mot säkerheten när chaufförerna är totalt
              utschasade, när de inte har ätit ordentligt och inte sovit ordentligt
              och kanske har jobbat flera veckor eller månader i sträck utan
              ledighet. Det hänger så klart ihop med de här slavliknande förhållandena,
              att man behandlar dem fruktansvärt illa och driver dem till det
              yttersta.
            </seg>
            <seg n="d1525bc4">
              Undersökningar visar att det är lika farligt om man lider av
              extrem sömnbrist som om man är rattfull. Man kan till och med
              jämföra det med grovt rattfylleri. Så mycket sätter det ned koncentrationsförmågan.
              Det finns alltså många aspekter på det här som visar att det är
              ett hot mot säkerheten i samhället och riskerar att öka olyckorna
              på vägarna.
            </seg>
            <seg n="9cea31ee">
              Sedan är det ett ofog med de falska F-skattsedlarna. På papperet
              är de här enskilda chaufförerna egenföretagare. Men i praktiken
              är de anställda under slavliknande förhållanden, med usla löner
              och utan rättigheter. På papperet är de sin egen chef, och därmed
              har arbetsgivaren inget ansvar för att ta till vara deras rättigheter.
            </seg>
            <seg n="0c16a64d">
              Här måste kontrollen bli mycket bättre. Det här får inte fortgå.
              Det är rent fusk som pågår.
            </seg>
            <seg n="735fe3ad">
              När vi talar om säkerheten är det inte alls säkert att de här
              bilarna och lastbilarna verkligen följer säkerhetsbestämmelser.
              Det har exempelvis förekommit att man surrat fast tunga saker
              som betongelement med bara wellpapp och linor. Börjar det regna
              kan allt lösas upp, och helt plötsligt har man en stor olycka
              på halsen.
            </seg>
            <seg n="5de67822">
              Detta är ett stort hot.
            </seg>
            <seg n="6401a6b7">
              Det som måste till är att man ger facket större insyn och påverkansmöjlighet.
              Transport, som är ansvarigt här, ser ju inte bara hur dess egna
              medlemmar blir utkonkurrerade i den här osunda konkurrensen, utan
              man ser också hur fruktansvärt illa människor behandlas i vårt
              land. Det kan den fackliga rörelsen inte acceptera. Alla på arbetsmarknaden
              ska ha rätt till en rimlig lön och till en bra arbetsmiljö.
            </seg>
            <seg n="f5dcaeee">
              Sedan måste myndigheterna samordna sitt arbete bättre för att
              komma åt det här. För det är ett växande problem. Det finns några
              förslag. Man skulle kunna ha en nationell samordnare för att kunna
              se helheten av problemet och vad man kan göra. Man skulle kunna
              beslagta registreringsskyltar när dessa människor inte sköter
              sig. Man skulle till och med kunna låsa hjulen på lastbilarna,
              så att de inte kan köra vidare om de inte till exempel betalar
              böter när de har begått ett lagbrott.
            </seg>
            <seg n="9fe45b6f">
              Det finns alltså förslag på åtgärder, men det viktiga är att
              man ser allvaret i situationen och prioriterar den här frågan.
            </seg>
          </u>
          <note type="speaker" n="7a68e1e4">
            Anf. 43 Justitieminister BEATRICE ASK (M):
          </note>
          <u who="unknown" xml:id="i-143fd13365aba7b2-12" n="92adb200">
            <seg n="50736f36">
              Fru talman! Det är möjligt att jag missuppfattade frågeställningen,
              för jag trodde att det skulle handla om oseriös transportnäring
              som slår ut seriösa åkeriföretag. Jag är glad över att Leif Pettersson
              klev upp i diskussionen, eftersom det var det här som jag trodde
              att vi skulle diskutera.
            </seg>
            <seg n="54a4899e">
              Jag tycker att utskottet har gjort en bra analys av läget. Slutsatserna
              är tämligen nyanserade men därtill allvarliga. Det finns också
              en lista med många bra förslag som naturligtvis måste följas upp.
            </seg>
            <seg n="3f429840">
              Det är ingen tvekan om att vi bland oseriösa förare har personer
              som ägnar sig åt narkotikasmuggling, människohandel och smuggelsprit.
              Det är inte det vanliga, även om det är allvarligt. Det som är
              det bekymmersamma när det gäller oseriös åkerinäring är helheten
              med transporter, som också sker av mycket annat gods, där man
              inte följer de grundläggande regler som finns för den typen av
              verksamhet och där man åsidosätter viktiga krav på trafiksäkerhet
              och mycket annat.
            </seg>
            <seg n="0873dc2f">
              När det gäller det arbete som bedrivs tycker jag att det är oerhört
              viktigt att titta bland annat på de synpunkter som utskottets
              arbetsgrupp har lyft fram. Man tittar till exempel på polisens
              arbete. Vi behöver bli bättre. Vi har ett stort bekymmer i det
              faktum att vi i dag har en mycket kompetent grupp trafikpoliser
              med specialinriktning, som kan de här frågorna, men medelåldern
              är hög. Jag tror att en av de viktigaste sakerna framöver är att
              se till att man rekryterar tillräckligt många som skaffar sig
              den här kompetensen, för den är specifik, och den är viktig.
            </seg>
            <seg n="b9ac9e9c">
              Sedan har vi som många gånger har besökt den här typen av verksamhet
              och varit med på kontroller av den här tunga trafiken kunnat konstatera
              att vi också måste arbeta för förenklingar och för gemensamma
              EU-normer på området. Man glider nämligen gärna mellan systemen
              om man kan. Och precis som påpekades här finns det ytterligare
              åtgärder som kan behövas för att polisen ska kunna åtgärda direkta
              och allvarliga problem.
            </seg>
            <seg n="563288cf">
              Att sätta klampar på hjulen är ett sätt att få stopp på en lastbil.
              Men det handlar naturligtvis också om hur man tar ut böter, utdömer
              påföljden och ser till att detta fungerar. Där finns det många
              förslag, inte minst från enskilda poliser som jobbar på det här
              området, som jag tycker att det finns skäl att ta sig an och titta
              på.
            </seg>
            <seg n="81291c5e">
              Det uppdrag som regeringen har gett till polisen och Trafikverket
              är oerhört centralt, för vi behöver se över de problem som finns.
              Och som ni har sett, om ni har läst direktiven, är det ett ganska
              brett uppdrag, men det ska också ska landa i konkreta åtgärder.
              Detta därför att regeringen ser att det finns bekymmer på det
              här området som rör oseriös transportnäring och att vi måste komma
              till rätta med de bekymren.
            </seg>
            <seg n="164b0172">
              Däremot tycker jag inte att man ska ta enstaka exempel som om
              det vore sanningen. Vi ska heller inte enbart utgå från att det
              är utländska företag eller företagare som begår fel. Konkurrensen
              på det här området är sådan och verksamheten har den beskaffenheten
              att fel begås på lite olika håll. Låt oss därför i första hand
              ta tag i problemen och inte rikta dem i en specifik riktning,
              för då tror jag inte att vi får de resultat vi förväntar oss.
            </seg>
          </u>
          <note type="speaker" n="80dfc068">
            Anf. 44 MONICA GREEN (S):
          </note>
          <u who="monica_green_650948" xml:id="i-4d8f011b935df16e-1" n="af0f05fd">
            <seg n="515d0239">
              Fru talman! Jag tror inte att vi har missförstått varandra. Vi,
              eller i alla fall jag, pratar just om hur den oseriösa tunga transportnäringen
              slår ut den seriösa och om det stora problem som det innebär för
              hela samhället. Det finns även andra mycket oseriösa näringar
              som försöker tjäna storkovan på andra människors misär, och det
              är ett mycket stort problem, men nu pratar vi om just åkerinäringen.
            </seg>
            <seg n="4056fe72">
              Det handlar om både svenska och utländska åkare, det är helt
              rätt. Men det är också så att de seriösa åkarna upplever att de
              löper större risk att åka fast för polisen än de oseriösa, vilket
              är ganska horribelt. De har nämligen ett tillstånd som gör att
              det är lättare att få tag på dem i ett register. De kan åka fast
              för att de har dragit över fem minuter på sin arbetstid eller
              för att en lykta är trasig, medan andra oseriösa, fullständigt
              olagliga transportåkare kör förbi. De kan ha kört 80 timmar på
              en vecka, de har inte något tillstånd över huvud taget och de
              kör på smuggeldiesel. Men de åker inte fast.
            </seg>
            <seg n="854bc9ab">
              Det här är ett mycket stort problem. Jag har träffat poliser,
              män och kvinnor, som jobbar oerhört hårt för att sätta fast den
              oseriösa näringen, men de känner att situationen är hopplös, dels
              för att åklagaren lägger ned ärenden eftersom en oseriös åkare
              kanske försvinner ur landet innan man har hunnit komma så långt
              som till åtal, dels för att de inte betalar sina böter eller följer
              reglerna över huvud taget. Då är det inte konstigt att de få poliser
              som tyvärr utgör undantaget tappar hoppet och inte ser att det
              blir någon förändring. Det blir snarare tvärtom bara värre.
            </seg>
            <seg n="2c4e4787">
              Dessa poliser måste ha fullt stöd. Alla måste nu sättas in för
              att se till att vi får bukt med det oseriösa, olagliga utnyttjande
              av människor som sker i det här landet. Just nu pratar vi om transportnäringen,
              men det sker alltså i många andra näringar också. Detta måste
              polisen göra någonting åt, och de måste ha tydligare regler så
              att de vet vad det är de ska följa. Detta måste lyftas upp och
              spridas över hela landet.
            </seg>
            <seg n="8c315c7b">
              Jag vill ha åtgärder nu inte i morgon, inte till hösten och inte
              nästa år. Det behövs omedelbara åtgärder!
            </seg>
          </u>
          <note type="speaker" n="fcf1f0c2">
            Anf. 45 LEIF PETTERSSON (S):
          </note>
          <u who="leif_pettersson_2323d8" xml:id="i-42ab62e494e7e422-1" n="c0cde946">
            <seg n="b0ab0bd6">
              Fru talman! Jag tänkte uppehålla mig lite grann vid cabotagetrafiken,
              för det är trots allt där som mycket av problemen finns koncentrerat.
            </seg>
            <seg n="1603021d">
              Vi har infört en form av beställaransvar i Sverige, men jag tror
              att det är väldigt viktigt att man tittar på detta beställaransvar
              och ser på vilket sätt vi kanske måste skärpa det för framtiden.
              I Finland har man ett betydligt hårdare system. I Holland har
              man till och med förbjudit de falska F-skattsedlar som Hillevi
              Larsson talade om. Där måste man vara anställd av ett åkeri för
              att få köra, och det har man tydligen kunnat göra med EU-lagstiftning
              i botten.
            </seg>
            <seg n="55e50d08">
              Det är ändå i grunden så att vi måste kunna kontrollera den utländska
              lastbilstrafik som sker i Sverige på ett bättre sätt. Det är fullt
              lagligt att köra en vecka i Sverige och att köra tre transporter.
              Det vet vi. Det är de regler som finns, och de reglerna gäller
              i hela EU. Men det är väldigt svårt att kontrollera att så faktiskt
              sker. Vi har nu rättsfallet med Frode Laursens polska dotterbolag
              som frikändes från olaglig cabotagetrafik för att det inte gick
              att leda i bevis. Alla var nog överens om att det egentligen hade
              skett, men det gick inte att leda i bevis, och man kan inte döma
              någon som man inte kan bevisa har begått en olaglighet. Sådan
              är svensk lag, och det är helt rätt.
            </seg>
            <seg n="4ffa76a8">
              Så här på slutet vill jag bara säga att åkerinäringen, åkeriföretagen
              och Transport gör ett väldigt bra jobb på det här området, men
              de måste få hjälp från myndigheter och polis. Jag tror att även
              regeringen kan hjälpa till på ett bra sätt genom att lägga fram
              förslag som vi kan fatta beslut om här i riksdagen.
            </seg>
          </u>
          <note type="speaker" n="426a4c6c">
            Anf. 46 HILLEVI LARSSON (S):
          </note>
          <u who="hillevi_larsson_81d8b4" xml:id="i-c5a84565a571cdcd-7" n="d6caab5f">
            <seg n="46654e15">
              Fru talman! Det är många åkerier som vittnar om att deras kunder
              kräver att de ska ha utländska chaufförer, helt enkelt för att
              det blir billigare. Det är ett sätt att hålla nere lönerna, så
              detta är egentligen inte bara ett utländskt problem. De flesta
              av chaufförerna som utnyttjas på det här sättet är förstås utländska,
              men det är bara för att det är lättare att utnyttja fattiga människor
              som redan har det eländigt.
            </seg>
            <seg n="79864e62">
              Det är också självklart att det finns kunder i Sverige som gynnas
              av att man kan hålla nere kostnaderna på det sättet. Det är helt
              rätt att man inte ska göra det här till ett utländskt problem,
              för det finns ju krafter i Sverige som gynnas av det, men det
              är förstås extra oacceptabelt eftersom det är oseriösa som gynnas
              av det här. Det handlar helt enkelt om att man vill undanhålla
              skatt, sociala avgifter och arbetsgivaravgifter och hålla nere
              lönerna under kollektivavtalsnivån för att spara pengar. Det handlar
              också om att det blir sämre säkerhet, för säkerhet kostar så klart
              också pengar. Det blir en sämre arbetsmiljö, vilket i sig påverkar
              säkerheten negativt.
            </seg>
            <seg n="6f503ff7">
              Det finns alltså intressen som gynnas av att den här verksamheten
              fortsätter, och det finns vittnesmål bland annat från Transport
              om personer som har blivit hotade och till och med misshandlade
              för att de hotar de stora ekonomiska intressen som det handlar
              om. Det är ju väldigt mycket skattepengar som undanhålls på det
              här sättet. Det är väldigt allvarligt, och det visar om något
              vilken oseriös verksamhet det är och att det finns kopplingar
              även till organiserad kriminalitet. Även om det inte är det dominerande
              så finns det inslag av detta.
            </seg>
            <seg n="f1274df5">
              Det här är ett väldigt allvarligt problem, men det viktigaste
              tycker jag ändå är att ta fasta på det som Monica Green kräver
              i interpellationen, nämligen att se till så att myndigheterna
              prioriterar frågan och samordnar arbetet emellan sig så att man
              kommer åt problemet från många olika håll.
            </seg>
          </u>
          <note type="speaker" n="8b0ea6c3">
            Anf. 47 STEN BERGHEDEN (M):
          </note>
          <u who="sten_bergheden_646b66" xml:id="i-a0dccc0e09164e90-0" n="5e5cfbfb">
            <seg n="feb48a1a">
              Fru talman! Tack, justitieministern, för ett tydligt och klargörande
              svar!
            </seg>
            <seg n="266e33f7">
              Det som är glädjande i detta är att trafikutskottet har tagit
              tag i frågan. Vi har gjort en utredning som har kommit i tryck
              de senaste dagarna. Den är färdig sedan ungefär ett år tillbaka,
              och i den belyser vi på djupet problem inom åkerinäringsverksamheten,
              konkurrenssituationen och också tillsynen. Det är mycket välkomnande
              att den är så pass enig och att vi har kommit fram till att belysa
              problemen och klargöra dem.
            </seg>
            <seg n="2363212c">
              Sedan kommer nästa steg: Hur ska vi lösa detta? Jag tycker att
              det är oerhört bra och jag är mycket glad över att regeringen
              justitieministern och infrastrukturministern tar ett så pass snabbt
              initiativ i den här frågan och omedelbart ger polisen och Transportstyrelsen
              i uppdrag att se över detta och också komma fram med lämpliga
              förslag på åtgärder. Det är oerhört viktigt för den här näringen
              som känner sig väldigt hårt trängd av en olaglig verksamhet som
              har en tendens att öka och som gör att vi också tappar många arbetstillfällen
              i Sverige på grund av kriminalitet.
            </seg>
            <seg n="a626fc0c">
              Det är viktigt att vi inte sätter konkurrensen ur spel på grund
              av att några kan ordna sig enklare regler eller helt enkelt strunta
              i reglerna för att kunna utföra verksamhet till ett lägre pris
              än vad normal sund åkerinäringsverksamhet klarar av. Därför är
              jag oerhört tacksam. Jag tycker att det är bra om detta arbete
              kan gå så snabbt som möjligt.
            </seg>
            <seg n="36d86afa">
              Jag förstår samtidigt att det är viktigt att vi ändå tar den
              tid på oss som behövs så att vi verkligen gör klart vad det är
              vi ska göra, framför allt att polisen och Transportstyrelsen får
              den tid som krävs för att också jobba fram den delen. Oavsett
              om detta behöver lösas snabbt är det viktigt att vi gör rätt saker
              och att vi inte förhastar oss i den delen.
            </seg>
            <seg n="d88ff1da">
              Det är också viktigt, som justitieministern tog upp tidigare,
              att vi följer upp detta. Det saknas oerhört mycket statistik i
              den här delen. Det gör ju att bilden över hur det exakt ser ut
              kan vara otydlig. Men en sak är klar, vi behöver en bättre dialog,
              en bättre uppföljning och ett större samarbete för att lösa detta.
            </seg>
            <seg n="4949ad6b">
              Jag ser fram emot det fortsatta arbetet och jag hoppas att vi
              alla har det gemensamma målet att den här frågan ska lösas och
              att det blir en sund och bra konkurrenssituation för åkerinäringen
              i Sverige.
            </seg>
          </u>
          <note type="speaker" n="6cf66f51">
            Anf. 48 Justitieminister BEATRICE ASK (M):
          </note>
          <u who="unknown" xml:id="i-143fd13365aba7b2-13" n="92adb200">
            <seg n="8ac30651">
              Fru talman! Först vill jag gärna säga att regelbundna och slumpmässiga
              kontroller inte slår så snett som Monica Green påstod, att seriösa
              åkare åker dit och att de andra inte gör det.
            </seg>
            <seg n="d9233d0f">
              Däremot är det så att oseriösa åkeriföretag ibland struntar i
              de relativt låga bötesbelopp som kan dömas ut i Sverige därför
              att de kan lägga på de tusenlapparna och ändå ha marginal. Det
              fungerar inte i seriös verksamhet. Vi ser exempel på att reglerna
              i Sverige inte är till fyllest. Det är naturligtvis ett seriöst
              problem som vi måste ta itu med.
            </seg>
            <seg n="1dbd1deb">
              Sedan har flera varit inne på det som gäller åklagare. Jag vill
              gärna säga att det inte råder något tvivel om att det har funnits
              brister. Därför är det väl bra att man nyligen har inlett en koncentration
              när det gäller hanteringen av EU-mål. Det är naturligtvis de som
              handlar om böter när det gäller vissa trafikärenden. Man har nu
              också inlett arbetet med att rekrytera särskilda kammaråklagare
              för detta.
            </seg>
            <seg n="92aa2b4c">
              Man har också i februari inlett ett projekt för att se över handläggningen
              när det gäller ärenden som rör yrkestrafik. Åklagarmyndigheten
              har vaknat och satt i gång ett arbete kring de här frågorna, vilket
              jag tycker är väldigt bra.
            </seg>
            <seg n="80088c55">
              Låt mig också återkomma till det som rör polisen, som är mitt
              ansvarsområde. Jag tycker ändå att det är viktigt att säga att
              svensk polis långt mer än vad de internationella åläggandena kräver
              faktiskt genomför olika typer av kontroller av yrkestrafiken.
              Vi gör alltså mer än vad som egentligen krävs av oss, men långt
              ifrån vad som skulle behövas. Det ska väl också sägas.
            </seg>
            <seg n="0f677e86">
              Det är också så att polisen har satsat mer resurser på trafikområdet
              de två senaste åren. Det är bra.
            </seg>
            <seg n="b3c81796">
              Den fråga som rör kompetensförsörjningen när det gäller de här
              kontrollerna är en sak som polisen måste hantera själv. Vi tycker
              oss ändå se att polisen arbetar mer målmedvetet och strukturerat
              med de här frågorna än tidigare, vilket är alldeles nödvändigt.
              Man har också nyligen genomfört en stor satsning som handlar om
              att inrikta arbetet mot transportföretag och samarbetet med dem,
              vilket jag tycker är ytterligt bra.
            </seg>
            <seg n="9811ac8e">
              Rikspolisstyrelsen bedömer att otillåtet cabotage har ökat. Det
              kräver helt enkelt fler och bättre kontroller. Man måste utveckla
              en metodik för att komma till rätta med den problematiken. Det
              finns alltså ett särskilt arbete inriktat på den problematiken.
            </seg>
            <seg n="2c50cf84">
              Dessutom finns naturligtvis den övriga polisverksamheten som
              ju träffar en del av den kriminalitet som Monica Green har varit
              inne på. Den har ibland just oseriös åkerinäring som ett led i
              den kedja som utgör den typen av kriminalitet. Där är det viktigt
              att se att vi också har ökat resurserna kraftfullt de senaste
              åren och faktiskt åstadkommer en hel del.
            </seg>
            <seg n="1c64f1ae">
              Det är också på det sättet att den ordinarie trafikkontrollverksamheten
              är verksam i det här sammanhanget. Det är faktiskt så att när
              man har vanliga trafikkontroller tar man många kriminella som
              ägnar sig åt andra aktiviteter, därför att även kriminella rör
              sig på väg.
            </seg>
            <seg n="b1d31168">
              Jag tycker ändå att man kan konstatera, som utskottets arbetsgrupp
              har gjort, att det finns mer att göra på det här området. Därför
              är det också väldigt passande och bra att konstatera att de flesta
              av de frågor som vi har diskuterat här i dag ligger inom ramen
              för det uppdrag som regeringen nyligen har gett till myndigheterna
              när det gäller att utveckla kontrollverksamheten och nå bättre
              resultat än tidigare. Det är ett arbete som ska landa med konkreta
              förslag senast den 1 mars nästa år. Jag tycker att det är viktigt
              att man når dit.
            </seg>
          </u>
          <note type="speaker" n="05468ce4">
            Anf. 49 MONICA GREEN (S):
          </note>
          <u who="monica_green_650948" xml:id="i-4d8f011b935df16e-2" n="af0f05fd">
            <seg n="c336b1c2">
              Fru talman! Tack för det svaret! Nu är det inte jag, även om
              det är jag som framför det här i dag, som säger att polisen silar
              mygg och sväljer kameler utan det är en samlad åkerinäring och
              ett fackförbund, Transport, med sina chaufförer som känner hur
              hela deras bransch är hotad. De ser hur en del bara river sina
              böteslappar och åker vidare. De ser vad de själva råkar ut för
              när chaufförer får böta 3 000 kronor för det de upplever som en
              mindre förseelse medan en hel bransch nu rasar samman därför att
              det är så många oseriösa chaufförer och åkerier som idkar rörelse
              i Sverige helt olagligt. Det är de som framför det här budskapet
              till ministern.
            </seg>
            <seg n="8337928c">
              Det är också så att svenska företag som vi i allmänhet uppfattar
              som stora, stabila och seriösa och som vi tror på för Sveriges
              framtid och så vidare anlitar företag som i sin tur anlitar företag
              med oseriösa åkare. Det kryper så att säga in i den vanliga företagsvärlden
              för att de vill ha så billiga transporter som möjligt. Därför
              köper de av andra företag som dumpar priserna.
            </seg>
            <seg n="10baf626">
              I Tyskland är det en särskild myndighet som har hand om detta.
              Jag har själv motionerat om att vi borde ha en särskild myndighet.
              Det skulle kunna gå med en nationell samordnare. Det går att vidta
              åtgärder. Trafikutskottets arbetsgrupp har pekat på många. Jag
              är förvånad över att det ska ta ytterligare ett år innan man vidtar
              åtgärder.
            </seg>
          </u>
          <note type="speaker" n="67303f0a">
            Anf. 50 STEN BERGHEDEN (M):
          </note>
          <u who="sten_bergheden_646b66" xml:id="i-a0dccc0e09164e90-1" n="5e5cfbfb">
            <seg n="20eb0aa0">
              Fru talman! Under utredningens gång har det ändå påbörjats en
              hel del arbete. Åklagarna har börjat titta på möjligheterna att
              samordna en del specialkompetens till två orter i landet för att
              få ihop den här delen. Vi vet också att polisen och Transportstyrelsen
              aktivt hjälper till i detta arbete, för man ser problemet och
              man vill vara med och hjälpa till att lösa det. Därför är jag
              kanske inte riktigt lika orolig som Monica Green i detta läge,
              med tanke på att jag vet att arbetet är i gång och att det är
              en tydlig signal från regeringen och våra ministrar om att man
              vill titta över detta, att man vill ha åtgärder och att man vill
              lösa problemet.
            </seg>
            <seg n="12d6e896">
              Men det är viktigt att vi gör rätt saker och inte skjuter från
              höften i den här frågan. Vi måste faktiskt göra det som förbättrar
              situationen och det som kommer att underlätta för oss att få bort
              brottsligheten på vägarna.
            </seg>
            <seg n="e33070fc">
              Sedan är det också viktigt att i den här debatten lyfta upp det
              beställaransvar som ändå finns när vi anlitar och beställer transporter.
              Det är viktigt att både offentliga och privata aktörer i de lägena
              tar reda på och verkligen förvissar sig om att det är en laglig
              transport som är beställd. Den delen, som utredningsgruppen pekar
              på, kommer vi att följa extra noga framdeles.
            </seg>
            <seg n="1fe16ce6">
              Man har lite tuffare lagstiftning i Finland i den här delen.
              Vi får nu bevaka och se om vi behöver förstärka den i Sverige
              också eller om detta fungerar. Jag tror att det är viktigt att
              man inte lägger alltihop på åkerinäringen ur den synpunkten utan
              att man faktiskt litar på att beställarna verkligen gör ett bra
              jobb inledningsvis. Det underlättar en hel del när det gäller
              att konkurrera bort den olagliga verksamheten och få en laglig
              verksamhet på våra vägar.
            </seg>
          </u>
          <note type="speaker" n="a5969008">
            Anf. 51 Justitieminister BEATRICE ASK (M):
          </note>
          <u who="unknown" xml:id="i-143fd13365aba7b2-14" n="92adb200">
            <seg n="46d0a601">
              Fru talman! Det är naturligtvis oacceptabelt om seriösa näringsidkare
              får lida för att andra inte följer reglerna. Det är vi helt överens
              om. Däremot är det viktigt att säga att det inte finns statistiska
              belägg för en faktiskt förvärrad situation. Det vi har talat om
              har pågått under flera år. Det finns inte heller statistiska belägg
              för att utländska förare skulle begå fler brott mot regelverket
              för yrkestrafik eller fler brott i största allmänhet än andra
              åkare, även om en del polismyndigheter har framfört att de har
              sett problem.
            </seg>
            <seg n="9eeca066">
              Däremot har den utländska yrkestrafiken ökat. Konkurrensen på
              marknaden har hårdnat. Det är en följd av den fria rörligheten
              och är någonting vi får leva med.
            </seg>
            <seg n="29fd8516">
              Polisens arbete i fråga om kontroll av yrkestrafiken har inte
              låg prioritet. Det är en viktig del i Rikspolisstyrelsens prioriteringar.
              Men vi behöver göra en hel del för att säkerställa att yrkestrafiken
              ska fungera på ett bra sätt framöver. Det är inte heller som Monica
              Green säger, och jag vägrar att tro att en samlad åkerinäring
              beskyller polisen för att sila mygg och svälja kameler. Det är
              inte polisen som är boven i dramat om en åkare river böteslapparna.
              Det är inte polisen som bestämmer bötesbeloppen. Problemet är
              att böterna är så låga att förtjänsten för att bedriva oseriös
              verksamhet blir för hög. Jag tror inte att en seriös näring, intresseförening
              av något slag, bedriver den typen av oseriös argumentation.
            </seg>
            <seg n="26890e5b">
              Vi har faktiska problem med att se till att bötesbeloppen är
              korrekta, att driva in dem och på det sättet få ordentliga påföljder
              för brott som begås mot de regler som finns när det gäller yrkestrafiken.
              Det måste vi arbeta med. Det är också viktigt med det förbättringsarbete
              som nu finns inom Åklagarmyndigheten.
            </seg>
            <seg n="95509617">
              Vi har en del att göra framöver. Det är bra att det finns en
              utredning och att vi därmed kan få nya förslag till åtgärder.
            </seg>
          </u>
          <note n="5b2b6ba3">
            Överläggningen var härmed avslutad.
          </note>
          <note n="9af509fa">
            11 § Svar på interpellation 2011/12:256 om den nationella betydelsen
            av det rullande kulturarvet
          </note>
          <note type="speaker" n="e49982e4">
            Anf. 52 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-143fd13365aba7b2-15" n="92adb200">
            <seg n="bf300edf">
              Fru talman! Isak From har frågat mig vilket initiativ jag avser
              att ta för att nationellt bevara det värdefulla rullande kulturarvet.
            </seg>
            <seg n="f04dec31">
              Jag delar helt Isak Froms uppfattning att det rullande kulturarvet
              i form av till exempel bilar och lastfordon är viktiga och värdefulla
              delar av kulturarvet. Tillsammans med veteranjärnvägar och historiska
              fartyg och andra arbetslivsmuseer ger det motorhistoriska arvet
              möjlighet för alla att ta del av industrisamhällets historia.
              Det är också ett kulturarv som ligger nära i tiden och därför
              engagerar många och kan ge oss goda insikter om hur dagens samhälle
              formats.
            </seg>
            <seg n="ba7560a0">
              Många gläds i dessa dagar över den lyckliga lösningen för Saabmuseet
              i Trollhättan. Att så många enskilda personer, institutioner och
              organisationer har engagerat sig i frågan om museets överlevnad
              ser jag som ett bevis på det stora engagemang som finns för dessa
              delar av kulturarvet.
            </seg>
            <seg n="192da122">
              Regeringens ambition är att skapa goda generella förutsättningar
              för kulturarvsarbetet, och det gäller inte minst de insatser som
              görs av det civila samhället. Regeringen har därför bland annat
              ökat stödet till arbetslivsmuseerna och tydligt signalerat till
              de statliga aktörerna att de förväntas samverka med och stödja
              de ideella aktörerna.
            </seg>
            <seg n="8afd7a16">
              Ett konkret exempel på en insats inom det transporthistoriska
              området är att regeringen nyligen gav Transportstyrelsen i uppdrag
              att föreslå en ordning för att identifiera ideella föreningar
              och motsvarande organisationer som förvaltar kulturhistoriska
              värden där subventionering i förhållande till Transportstyrelsens
              ordinarie avgiftssättning kan vara motiverad.
            </seg>
            <seg n="bdd31294">
              En nära dialog med det civila samhällets aktörer är nödvändig
              för att kulturpolitiken ska kunna samverka och dra fördel av de
              möjligheter som finns inom detta dynamiska område. När det gäller
              det motorhistoriska kulturarvet har representanter för Kulturdepartementet
              under februari träffat företrädare för Motorhistoriska Riksförbundet.
            </seg>
            <seg n="ee7d1348">
              I kontakterna har riksförbundet, som också Isak From framhåller,
              lyft fram att ett problem är brist på förståelse för det motorhistoriska
              arvets betydelse hos olika offentliga aktörer. Jag vill därför
              ta tillfället i akt och säga att jag ser dessa yttringar av kulturarvet
              som viktiga och nödvändiga för att förstå det moderna samhällets
              utveckling.
            </seg>
            <seg n="97941bb1">
              Jag vill också understryka att det omfattande engagemang som
              finns runt om i hela landet för det motorhistoriska arvet i högsta
              grad bidrar till att främja ett levande kulturarv som bevaras,
              används och utvecklas.
            </seg>
          </u>
          <note type="speaker" n="dbad495d">
            Anf. 53 ISAK FROM (S):
          </note>
          <u who="isak_from_c7c532" xml:id="i-f1e9b85fad1f2cfa-0" n="ef0da905" next="i-00d2d6dc1e10bc61-0">
            <seg n="1a023d28">
              Fru talman! Jag vill börja med att tacka kulturministern för
              svaret. Det är nästan ett bra svar i varje fall i förhållande
              till andra svar som kulturministern tidigare har lämnat.
            </seg>
            <seg n="29035816">
              Jag delar i mångt och mycket den syn som kulturministern ger
              uttryck för i svaret. Det är i huvudsak den ideella sektorns egen
              drivkraft för frågorna som är allra viktigast. Det är mycket tack
              vare SFRO Sveriges Fordonsbyggares Riksorganisation som är en
              organisation för motorhobbyn och den levande rullande kulturen.
              SFRO är en organisation som har betytt oerhört mycket för den
              ideella skaparglädjen. Utan skapandet av SFRO hade det varit betydligt
              glesare med motorutställningar runt om i Sverige under sommarmånaderna.
              Inte minst en välkänd man för kulturministern, Ulf Adelsohn, var
              betydelsefull för skapandet av SFRO i början av 80-talet. Tack
              vare det är motor- och bilkulturen i dag en kulturellt viktig
              hobby som sysselsätter ungefär 300 000 personer. Eftermarknadsbranschen
              är en växande näring som ger nya företag och fina, välvårdade
              historiskt intressanta fordon som kommer ut på våra sommarvägar
              och visas upp med hjälp av ideella klubbar på motorutställningar
              runt om i landet. Bevarandet av de historiska fordonen är ett
              stort och viktigt inslag på kulturområdet och på fritiden för
              många människor i dag. Bevarandet av de historiska fordonen är
              därför viktigt, och det är ett sätt att ta till vara de ideella
              krafter som lever för hobbyn och ge dem rimliga villkor.
            </seg>
            <seg n="84756bbe">
              I dag förvaltas mycket av det rullande kulturarvet av enskilda
              eller genom den ideella sektorns försorg. Utan enskildas brinnande
              intresse hade inte sektorn kunnat växa. För mindre samlingar och
              stiftelser, i vissa delar industrisamlingar, fungerar det på de
              allra flesta håll bra. Förståelsen och klimatet mellan klubbar
              och kommuner är bra. I Saabfallet höll detta på att gå över styr
              och en stor världsunik samling riskerade att skingras. Nu är frågan
              där löst genom att kommunen och regionen har orkat gå in och rädda
              kvar samlingen i Trollhättan.
            </seg>
            <seg n="4383b829">
              I Östersund har en annan fråga blossat upp där Östersunds kommun
              tyvärr funnit sig nödgad att sälja sin samling av veteranbussar.
              Det är en världsunik samling som sträcker sig från 1920-talet
              och framåt. Tyvärr har Östersunds kommun funnit att samlingen
              inte faller in under kommunens uppdrag. Det kan i och för sig
              vara sant, men det är tragiskt. Både det som händer i Östersund
              och det som hände med Saabmuseet visar att det behövs en nationell
              strategi och någon som kan bedöma om fordonen är välbevarade,
              är i bevarandevärt skick och borde stanna i Sverige. Vem det är
              vet jag inte, men det borde finnas någon motsvarighet för de kulturellt
              historiska fordonen, till exempel som för de maritima museer som
              har ansvaret för de flytande, och i vissa fall sjunkna, båtarna.
              Därmed säger jag inte att alla föremål ska sparas på statliga
              museer utan endast att det borde finnas en myndighet för stöd
              till sektorn ur ett kulturperspektiv.
            </seg>
            <seg n="597e6cfe">
              Jag vill gärna att kulturministern preciserar hur hon har tänkt
              sig att statliga aktörer ska bistå och bidra till entusiasterna
              i de ideella fordonsorganisationerna, vilka aktörer som ska göra
              detta, vilket resultat som förväntas och när.
            </seg>
          </u>
          <note n="38196ea6">
            Ajournering
          </note>
          <note n="33cc0df6">
            Kammaren beslutade kl. 16.00 på förslag av förste vice talmannen
            att ajournera förhandlingarna till kl. 18.00.
          </note>
          <u who="isak_from_c7c532" xml:id="i-00d2d6dc1e10bc61-0" n="ef0da905" prev="i-f1e9b85fad1f2cfa-0">
            <seg n="d9f584b6">
              Återupptagna förhandlingar
            </seg>
          </u>
          <note n="cd2b8f13">
            Förhandlingarna återupptogs kl. 18.00.
          </note>
          <note n="e7f11fa8">
            11 § (forts.) Svar på interpellation 2011/12:256 om den nationella
            betydelsen av det rullande kulturarvet
          </note>
          <note type="speaker" n="fe0b76cc">
            Anf. 54 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-143fd13365aba7b2-16" n="92adb200">
            <seg n="cc53f5b8">
              Fru talman! Isak From och jag verkar vara tämligen överens om
              att det här är ett väldigt viktigt område. Jag kan också glädja
              mig åt det beröm som jag fick av Isak From för det vi gör för
              att värna kulturarvet, inte minst det viktiga arbete som sker
              inom arbetslivsmuseerna.
            </seg>
            <seg n="0f6c0f3b">
              Isak From nämnde Saabmuseet, och det är inte bara vi två utan
              väldigt många som gläds åt att det kan leva vidare. Men han glömde
              att lyfta fram det starka privata intresse som också har bidragit
              till att museet kan leva vidare. De 28 miljoner som Marcus och
              Amalia Wallenbergs Minnesfond bidrar med är en substantiell del.
              Sedan är jag också glad över att såväl regionen som kommunen nu
              ställer upp och att det dessutom får en plats där det kan samverka
              med andra intressenter inom kultur och kulturarv. Det är viktigt
              i sig, för nätverkande är också betydelsefullt.
            </seg>
            <seg n="9561c704">
              Den fråga som Isak From egentligen ställer till mig handlar om
              någon form av nationellt ansvar eller nationell strategi. Man
              kan enkelt säga: Ja, det ska vi ha. Men det kräver också någon
              form av ansvar i sig, att man svarar upp mot de förväntningar
              som en sådan här strategi, om man formulerar en sådan, skulle
              föda.
            </seg>
            <seg n="af8f317a">
              Jag skulle vilja vidga frågan lite och säga att det finns en
              stark nationell strategi när det handlar om kulturarvsarbetet
              generellt sett. Vi har starka institutioner på det här området,
              varav Riksantikvarieämbetet är en. Såväl Riksantikvarieämbetet
              som Arbetets museum arbetar intensivt med en stor del av det som
              bland annat gäller det rullande kulturarvet men också mycket annat
              som sker inom arbetslivsmuseerna.
            </seg>
            <seg n="892d2873">
              Det handlar dels om pengar, där vi har givit mer pengar till
              arbetslivsmuseerna, dels om att kunna stärka dem i deras arbete
              som ideella aktörer. Det föds, glädjande nog, nya arbetslivsmuseer
              snudd på varje år. Vi har drygt 1 400 arbetslivsmuseer, som i
              sin tur är organiserade i ett nätverk. Men de bygger på ideella
              krafter det vet vi och det är därför viktigt att kunna stärka
              dem på olika sätt. Om vi går till fordonsparken, i vid mening,
              finns det rullande kulturarvet, som Isak From talar om. Vi har
              också ett starkt kulturarv när det handlar om järnvägar, segelfartyg,
              ångfartyg och vanligt flyg, och även de har starka intressenter.
            </seg>
            <seg n="4a2222f0">
              Jag tycker att det vi gör från regeringens sida och från statens
              sida för att stärka det ideella kulturlivet är värt väl så mycket
              som en nationell strategi, som jag tror skulle riskera att bli
              lite tandlös. Det måste bli ett bett i de här frågorna. Den kunskap
              och den kompetens som finns bland annat på Riksantikvarieämbetet
              och det goda samarbete man har med dessa museinätverk betyder
              oerhört mycket.
            </seg>
            <seg n="4104ac98">
              Därtill finns stora möjligheter för arbetslivsmuseerna att vidga
              det till att gälla alla att finnas med i de regionala kulturplaner
              som nu tas fram i hela landet. Fem regioner gick in första året
              och ytterligare elva eller tolv under innevarande år. Det betyder
              också att det ideella kulturarvet har fått en stark ställning
              i stora delar av landet.
            </seg>
          </u>
          <note type="speaker" n="f4f87cf8">
            Anf. 55 ISAK FROM (S):
          </note>
          <u who="isak_from_c7c532" xml:id="i-ad3322a1146222f1-0" n="ef0da905">
            <seg n="918b4358">
              Fru talman! Precis som kultur- och idrottsministern säger är
              vi i stort sett överens om vikten av det ideella arbetet och vikten
              av ideella organisationers arbete. Jag vill återgå till det jag
              sade i mitt inledningsanförande, att det är nästan 300 000 människor
              i detta land som på ett eller annat sätt är berörda av eller involverade
              i den rullande kulturen. Man kan säga att en del av de rullande
              kulturobjekten egentligen platsar på Moderna Museet, och vissa
              äldre fordon som är pedantiskt originalrenoverade passar på ett
              annat museum eller i enskild ägo.
            </seg>
            <seg n="82c0a3e6">
              Jag vill återgå lite grann till ministerns svar där hon säger
              att man har tydligt signalerat till de statliga aktörerna att
              de förväntas samverka med och stödja de ideella aktörerna. Det
              är ett väldigt intressant svar som kommer att föda mycket förhoppningar.
            </seg>
            <seg n="cce466f1">
              I praktiken är det så det är väl känt; jag är säker på att Motorhistoriska
              Riksförbundet lyfte fram det här när de träffade Kulturdepartementet
              att det finns en brist på förståelse för det motorhistoriska arvets
              betydelse hos många offentliga aktörer. Det beror mycket på missförstånd
              och okunskap om vad det egentligen innebär.
            </seg>
            <seg n="a908a24b">
              Jag skulle vilja fråga: Hur jobbar regeringen med till exempel
              Tullverkets syn? Vid import av fordon finns det i dag ett regelverk
              för så kallade samlarfordon som ger tullfrihet. Syftet med det
              är att stödja det kulturella och etnografiska utbytet mellan folken
              och att man kan importera fordon. Vi har en näring här och duktiga
              renoverare som behöver göra det. Men det finns problem, som man
              har tagit upp, och det är bland annat att för att det här ska
              vara möjligt måste värdet vara minst fem gånger högre än ursprungsnypris
              och att man ska kunna visa det på ett trovärdigt sätt. Det är
              ett bekymmer. Fordonet ska utgöra ett betydelsefullt steg i utvecklingen
              av mänskliga landvinningar eller i ett tidigt skede av denna utveckling.
            </seg>
            <seg n="a770f472">
              Detta ska bedömas av Tullverket, och från den ideella sidan och
              från Motorhistoriska Riksförbundet lyfter man fram att det finns
              tolkningsbekymmer. I det ena fallet kan det leda till ett bifall
              och i det andra till ett avslag. Det finns ingen särskild mall
              för hur det ska fungera.
            </seg>
            <seg n="cdbda681">
              Sedan är frågan hur man ser på det här från Naturvårdsverkets
              sida. Regeringen har gett Naturvårdsverket i uppdrag att redovisa
              hur omhändertagandet av uttjänta bilar och bildelar fungerar i
              praktiken. Naturvårdsverket har försökt hitta en lösning, och
              det är egentligen att skrota en del av det rullande kulturarvet,
              vilket ingen i den ideella sektorn vill höra talas om. Man måste
              ju kunna nyttja dem, och oftast nyttjas de och står väl omhändertagna
              i garage.
            </seg>
            <seg n="98006b89">
              Uppenbarligen ger de signaler som skickas ut vid handen att regeringen
              är villig att stödja de ideella aktörerna. Då förväntas det någon
              form av resultat: Hur ska det här gå till? Hur ska vi konkret
              kunna se att någonting är på väg att hända till det bättre?
            </seg>
            <seg n="e413251e">
              Jag återkommer om fortsättningen i mitt sista inlägg.
            </seg>
          </u>
          <note type="speaker" n="fac8c5ed">
            Anf. 56 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-143fd13365aba7b2-17" n="92adb200">
            <seg n="a607e6bd">
              Fru talman! Isak From talar om att många av dessa föreningar
              och museer möter en brist på förståelse, och det kan jag känna
              igen. Jag tycker ibland också att jag möter en brist på förståelse
              från exempelvis Isak Froms parti. Vi ska komma in på föreningarna
              om en stund.
            </seg>
            <seg n="1e2c87c3">
              Frågan om Tullverket och Naturvårdsverket fanns inte med i Isak
              Froms interpellation, och den får nog trots allt ställas till
              miljöministern och infrastrukturministern. Jag är inte så kunnig
              om hur Tullverket och Naturvårdsverket agerar när det gäller bilar
              och import, och jag hoppas att Isak From har förståelse för detta.
            </seg>
            <seg n="cc808e82">
              Om det kan föda förhoppningar hos dessa ideella aktörer, särskilt
              inom det rullande kulturarvet, att det finns en sådan förväntan
              på våra statliga aktörer är det väl bara bra.
            </seg>
            <seg n="8e731959">
              Vi gör vad vi kan för att riva de murar och skrank som finns
              mellan institutionerna och den civila sektorn just därför att
              vi vet vilken betydelse det ideella engagemanget har när det gäller
              såväl kulturarvet som den sociala sektorn eller för den delen
              idrottsrörelsen, där jag också har ett starkt engagemang.
            </seg>
            <seg n="9591b116">
              När det gäller vad vi ändå gör har jag fångat upp att Transportstyrelsen
              har fått ett uppdrag av regeringen att se hur man kan stödja,
              inte minst genom att subventionera avgifter för en del av de trafikslag
              som kanske handlar mer om kulturarv än museiföremål. Det kan vara
              järnvägar, det kan vara skutor och det kan också vara motorfordon.
              De ska inte behöva känna att de konkurreras ut. Det har kommit
              en delrapport nyligen, men jag har inte tagit del av den ännu.
              Det kommer också en slutrapport om ett år.
            </seg>
            <seg n="27edb12d">
              Detta tycker jag är en viktig signal till föreningarna om att
              vi ser att de trots allt har andra villkor. Där finns det uppenbarligen
              en klar förståelse. Samma sak gäller Riksantikvarieämbetet och
              det arbete som de bedriver för att öka kunskapen regionalt och
              lokalt. Det kan vara via länsstyrelserna eller andra myndigheter,
              och det handlar om att också det industriella kulturarvet ska
              tas till vara. Dit räknar jag också exempelvis det rullande kulturarvet.
            </seg>
            <seg n="418248a8">
              Eftersom Isak From har ställt en fråga till mig här i riksdagen
              tidigare vet han mycket väl att vi har Kulturarvslyftet. Det innebär
              kanske inte en möjlighet att driva föreningar, men väl att ta
              till vara, renovera, digitalisera, visa och bevara mycket av kulturarvet.
              Där finns det också goda möjligheter för våra 1 400 arbetslivsmuseer
              att finnas med och söka stöd. Även detta stöd fördelas via Riksantikvarieämbetet,
              vilket garanterar att det blir ett arbete som sköts med kvalificerad
              handläggning. Det garanterar också att det blir arbetsuppgifter
              som är betydelsefulla och meningsfulla för de människor som kommer
              att få det här.
            </seg>
            <seg n="873170f0">
              När det gäller veteranbussarna i Östersund, som jag tror att
              Isak From också tog upp i sin fråga, är väl det framför allt någonting
              för Isak Froms eget parti i Östersund. Tills nyligen har det varit
              en rödgrön majoritet i Östersund, och det är den som har fattat
              beslut om att sälja ut bussarna. Det är en lokal fråga, och jag
              får nog säga att den får förbli det även om jag hoppas att man
              hittar en bra lösning.
            </seg>
          </u>
          <note type="speaker" n="512a1872">
            Anf. 57 ISAK FROM (S):
          </note>
          <u who="isak_from_c7c532" xml:id="i-ad3322a1146222f1-1" n="ef0da905">
            <seg n="50779256">
              Fru talman! För att börja där kulturministern slutade må det
              vara så att det fram till just nu har varit en rödgrön koalition
              i Östersund. Den har dessutom spruckit nu, så jag vet inte vad
              som kommer att hända när det gäller detta.
            </seg>
            <seg n="dc9246a7">
              Man kan vara överens om i alla fall är Jämtlands veteranbilsklubb
              och Motorhistoriska Riksförbundet tillsammans med övriga intressenter
              överens om det är att detta är en nationellt unik samling som
              på något sätt borde bevaras. Helst ska den bevaras i Östersund.
              Det skulle vara skadligt om samlingen skulle splittras.
            </seg>
            <seg n="03003209">
              Jag kommer tillbaka till vad kulturministern sade tidigare: Det
              är klart att vi kommer att fortsätta att följa Kulturarvslyftet.
              Om det finns möjlighet för sektorn att söka medel och stärka sin
              ställning kommer vi att titta på det både när det gäller det rullande
              kulturarvets och hela kulturarvets möjligheter.
            </seg>
            <seg n="b916c3bd">
              Kompetensen håller på att dö ut; det säger man ganska tydligt.
              Det är oftast äldre personer som i dag kan renovera dessa fordon
              om det nu är bilar, lastbilar eller tåg. Det behöver dokumenteras,
              skrivas ned och tas till vara för eftervärlden så att kommande
              generationer har kunskap om hur man tar till vara fordonen. Detta
              är definitivt en nationell angelägenhet som vi kommer att fortsätta
              driva. Jag hoppas också att vi kommer att få stöd från Kulturdepartementet.
            </seg>
            <seg n="186aecf0">
              Hela frågan är ganska spridd. Precis som jag var inne på berör
              den olika sektorer Tullverket, Transportstyrelsen och Kulturdepartementet.
              Jag förutsätter att vi har en regering som jobbar gemensamt för
              förbättringar.
            </seg>
          </u>
          <note type="speaker" n="793f0801">
            Anf. 58 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-143fd13365aba7b2-18" n="92adb200">
            <seg n="930195c9">
              Fru talman! Jo, vi har en regering där flera departement delar
              engagemanget. Vi nämnde Transportstyrelsen, och detta ligger även
              på Näringsdepartementet. Med Arbetsmarknadsdepartementet har vi
              den intressanta satsningen på det treåriga Kulturarvslyftet, som
              omfattar 800 miljoner kronor. Där kan den ideella sektorn söka
              stöd, och jag vet att det finns långtgående planer på detta. Arbetet
              pågår.
            </seg>
            <seg n="a1376896">
              Jag tror att vi kan hålla med varandra om mycket i dag. Det här
              med kompetens som riskerar att försvinna var någonting som jag
              drev när jag stod i den här talarstolen som oppositionspolitiker.
              Då handlade det om våra hantverksyrken, där många riskerade att
              försvinna just därför att det inte fanns lärlingsutbildningar.
              Det är någonting som regeringen har satsat på, inte minst via
              Utbildningsdepartementet.
            </seg>
            <seg n="4b53e5b7">
              Jag tycker att uppdraget till Transportstyrelsen för att underlätta
              när det gäller avgifterna, samarbetet med Riksantikvarieämbetet
              och det stöd som vi ger till arbetslivsmuseerna i alla fall borgar
              för en bra början på att ta till vara kunskap, kompetens och inte
              minst engagemang. Utan detta engagemang skulle en stor del av
              hela kulturarvsarbetet och hela kulturarvet försvinna. Det har
              vi inte råd med. Det är därför jag tycker att det är viktigt att
              lyfta upp det ideella engagemanget, vilket också sker genom de
              regionala kulturplanerna. Jag tycker att det finns en ljus framtid
              för mycket av det som vi båda är engagerade i.
            </seg>
          </u>
          <note n="5b2b6ba3">
            Överläggningen var härmed avslutad.
          </note>
          <note n="59ccdb7a">
            12 § Svar på interpellation 2011/12:264 om bolånetaket
          </note>
          <note type="speaker" n="01ef8471">
            Anf. 59 Statsrådet STEFAN ATTEFALL (KD):
          </note>
          <u who="unknown" xml:id="i-5c29876c0a5dad0a-1" n="92adb200">
            <seg n="5272ccda">
              Fru talman! Helene Petersson i Stockaryd har frågat mig vad jag
              avser att göra för att få i gång bostadsbyggandet både av flerfamiljs-
              och av enfamiljshus så att omsättningen ökar och unga får en chans
              att komma in på bostadsmarknaden.
            </seg>
            <seg n="8aeafe1c">
              Jag delar Helene Peterssons bekymmer när det gäller bostadsmarknaden,
              men vi har olika uppfattningar av vad som behöver göras. Regeringen
              arbetar intensivt för att förbättra förutsättningarna för att
              det i framtiden ska finnas ett långsiktigt och hållbart utbud
              av bostäder som motsvarar hushållens behov och efterfrågan. Insikten
              om att bostadsmarknaden måste få leva på sina egna meriter, utan
              subventioner, är utbredd.
            </seg>
            <seg n="5d6e0281">
              Att skapa bra villkor och goda förutsättningar för bostadsbyggandet
              och för bostadsmarknaden tar dock tid. Men alldeles oavsett hur
              bra förutsättningar som ges kan inte bostads- och byggmarknaderna
              undgå att, liksom alla andra branscher, påverkas av finanskriser.
              Bostadsproduktionen var 2010 åter på väg upp mot rimliga nivåer
              när osäkerheten i vår omvärld återigen tilltog med följd att uppgången
              nu har brutits.
            </seg>
            <seg n="4c5c202b">
              Under den föregående mandatperioden försiggick ett omfattande
              arbete med att reformera förutsättningarna för de kommunala bostadsföretagen
              och för att få neutrala förutsättningar inom denna sektor. De
              nya regler som gäller sedan den 1 januari 2011 kommer på sikt
              att både stärka hyresrätten och skapa en smidigare bostadsmarknad.
              För att ytterligare skapa förutsättningar för en väl fungerande
              bostadsmarknad har regeringen tillsatt en utredning som har till
              uppgift att se över hur hyresrätten kan stärkas, att villkoren
              för de olika boende- och upplåtelseformerna är neutrala samt hur
              möjligheterna för enskilda att hyra ut sin bostad kan förbättras.
            </seg>
            <seg n="77e3a295">
              Att bo i andra hand är inget långsiktigt alternativ för den enskilde,
              men när bostadsmarknaden inte fungerar kan denna sektor ändå bidra
              till att skapa boendemöjligheter på kort sikt.
            </seg>
            <seg n="7e2a5a6a">
              Våren 2011 trädde en ny plan- och bygglag i kraft, och vi har
              fått en ny instansordning för överklaganden med fem nya mark-
              och miljödomstolar och en mark- och miljööverdomstol. Syftet är
              tydlighet och snabbare processer. Regeringen ser nu över regelverket
              som rör plangenomförandet vägen från beslutad detaljplan till
              färdigt bygge. Regeringen har också tillsatt en utredning kring
              de tekniska egenskapskrav många kommuner ställer vid byggande
              i syfte att öka förutsägbarheten för dem som ska bygga.
            </seg>
            <seg n="8ece6b27">
              Under hösten 2011 har behovet av och förutsättningarna för att
              tillhandahålla studentbostäder setts över. Likaså har förutsättningarna
              för bostadsförsörjningen i Helsingfors utretts och regeringen
              har i enlighet med de möjligheter som ges i bostadsförsörjningslagen
              begärt att kommunerna i Helsingforss län ska redovisa hur de arbetar
              med bostadsförsörjningen i kommunen. I detta ingick också att
              beskriva hur respektive kommun samarbetar med andra kommuner och
              hur kommunens riktlinjer för bostadsförsörjningen förhåller sig
              såväl till översiktsplanen som till den regionala utvecklingsplanen
              för Helsingforssregionen, RUFS.
            </seg>
            <seg n="a380f724">
              Allt detta arbete kommer att lägga grunden för den fortsatta
              bostadspolitiken och långsiktigt stabila och neutrala villkor
              för en sektor som är viktig för alla människor. Någon quick fix
              finns däremot inte, utan det som behövs är ett kontinuerligt och
              tålmodigt arbete där en rad olika samverkande åtgärder behövs
              för att åstadkomma ett bostadsbyggande på en hög och långsiktigt
              hållbar nivå.
            </seg>
          </u>
          <note n="cc5be8fc">
            Anf. 60 HELENE PETERSSON i Stockaryd (S):
          </note>
          <u who="unknown" xml:id="i-df9aac5e1de74543-1" n="92adb200">
            <seg n="370db2e2">
              Fru talman! Tack för svaret, statsrådet! Ursprunget till den
              här interpellationen är egentligen en frågestund då jag hade förberett
              mig väldigt väl men inte fick ställa frågan. Det hade varit rubriker
              i tidningen samma dag om att ungdomar utestängs från bostadsmarknaden
              och om att man lägger en stor skuld för det på bolånetaket.
            </seg>
            <seg n="9c4131ce">
              Jag tror att vi är överens om att grunden för bolånetaket är
              bra. Det är inte bra att människor har för stora skulder, att
              bopriserna ökar och att det inte finns någon möjlighet att få
              ut pengarna när man sedan ska sälja. Jag tror att vi har varit
              överens om att det är ganska bra att man har egen insats.
            </seg>
            <seg n="490fee6f">
              Den här artikeln visade att i gruppen ungdomar upp till 25 år
              hade sex av tio ingen möjlighet att skaffa en egen bostad eftersom
              de inte hade de 15 procenten. Det kan jag ha förståelse för. Är
              man i åldern upp till 25 år är det kanske svårt att ha sparat
              och skrapat ihop de pengarna genom jobb. Man studerar ju ganska
              länge, och det har jag förståelse för.
            </seg>
            <seg n="eeda2bf9">
              Men när man tittar på åldersgruppen 2635 år är det 38 procent
              som inte har någon möjlighet att betala insatsen. Det är precis
              i åldern mellan 26 och 35 år som man skaffar familj och barn.
              Då vill man kanske ha friheten och rörligheten som ett eget boende
              ger. En så stor andel som 38 procent har inte råd att skaffa dessa
              15 procent på något sätt om inte, säger man också i denna artikel,
              föräldrarna går in med insatsen.
            </seg>
            <seg n="523b51d9">
              Då tycker jag att man befinner oss på ett helt annat plan än
              vad vi socialdemokrater gör. Man ska inte vara beroende av att
              man har föräldrar som kan bistå med en insats till ett hus. Det
              är inte så man ska få möjlighet att skaffa sig ett eget boende
              när man är i åldern upp till 35 år. Jag tycker att vi har en brist
              på bostadspolitik, herr minister, som gör att vi utestänger en
              väldigt stor del av våra unga familjer från friheten att få ett
              eget hem.
            </seg>
            <seg n="dd45cc62">
              Låt mig gå tillbaka ganska långt. Det har varit en stor utveckling
              av bostadspolitiken. Det fanns egna hem, och man utvecklade miljonprogrammen
              eftersom det fattades lägenheter. Staten har på olika sätt försökt
              att stötta de här sakerna för att unga familjer ska få möjlighet
              att skaffa sig en egen bostad.
            </seg>
            <seg n="dcab1f4d">
              Min fråga är: Vad gör regeringen? Vi har sett alla de utredningar
              som statsrådet nämner i svaret. Men hur ska vi rent konkret lösa
              detta för att inte 38 procent ska sakna möjlighet att betala en
              insats och få ett eget hem?
            </seg>
          </u>
          <note type="speaker" n="e48c1454">
            Anf. 61 Statsrådet STEFAN ATTEFALL (KD):
          </note>
          <u who="unknown" xml:id="i-5c29876c0a5dad0a-2" n="92adb200">
            <seg n="aed1c2b7">
              Fru talman! Ungdomar brottas med det problemet att vi under 20
              års tid har byggt ungefär hälften av vad de nordiska grannländerna
              har gjort. Vi har byggt mycket mindre än vad alla andra jämförbara
              länder har gjort. Så har det varit under en lång tidsperiod. Dessutom
              har vi stora ungdomskullar just nu. Vi har också en koncentration
              mot de större orterna, bland annat därför att vi har byggt ut
              universiteten under ett antal år.
            </seg>
            <seg n="56392287">
              Vi gör stora insatser nu för att bland annat hjälpa studenterna.
              Det är en viktig ungdomsgrupp, och det är också en grupp som annars
              konkurrerar om de mindre och billiga lägenheterna med ungdomar
              som inte studerar. Där gör vi stora insatser nu. Särskilda personer
              har utsetts för att åka runt i landet, ställa frågor och försöka
              få ihop olika aktörer. Vi har fått en rad olika förslag på vårt
              bord som vi jobbar med. Här kan också kommunerna göra mycket.
              De har många instrument i sin hand.
            </seg>
            <seg n="7e467684">
              Vi försöker självfallet också titta på hur vi ska få hyresmarknaden
              att fungera bättre. Jag beskrev en del utredningsarbete vi gör.
              Detta är sådant som kräver ett utredningsarbete och ett regeringsarbete.
              Men kommunerna har ett huvudansvar för att se till att det kommer
              fram fler detaljplaner och liknande saker för att man ska kunna
              starta byggen och för att ställa krav på att man bygger varierat.
              Vi behöver alla sorters bostäder. Vi behöver både de dyrare och
              finare bostäderna och de lite billigare, enklare och mindre lägenheterna.
              Här kan också kommunerna spela en mycket större roll än vad de
              gör i dag. Den granskning som vi har gjort av Helsingforssregionen
              har visat att det finns mycket kvar att önska på det området.
            </seg>
            <seg n="04fdcb79">
              Sedan tror jag att vi långsiktigt behöver ett bosparande. Vi
              behöver lära oss att spara till vår första bostad om vi vill köpa
              den. Där har vi inte den kultur som skulle behövas i Sverige.
            </seg>
            <seg n="b79522f9">
              Bolånetaket, som tas upp i interpellationen, tillkom därför att
              vi såg en oroande utveckling med ett alltmer stigande skuldberg.
              Allt fler hushåll skuldsatte sig alltmer. Det var en utveckling
              som var ohållbar på lång sikt. Finansinspektionen, som på eget
              bevåg tog till detta med bolånetaket, har också utvärderat detta.
              Det kom en rapport i dag. Den visar att det här har fått önskad
              effekt i ett antal avseenden.
            </seg>
            <seg n="82080696">
              Men vi ska också komma ihåg att varje sådan här reglering är
              trubbig till sin karaktär och slår lite blint. Jag håller med
              om att det finns en del ungdomar som har en god inkomst och som
              kanske får problem att låna eftersom de inte har något kapital
              på banken när de ska köpa sin första bostad. Det är ett bekymmer,
              men vi kan inte lösa det problemet genom att sätta hela samhällsekonomin
              i gungning. Vi måste fundera på hur vi kan hitta mer precisa instrument.
            </seg>
            <seg n="18c86c34">
              Jag tror att lösningen ligger i ett brett program för ett ökat
              byggande, bättre villkor för byggandet och riktade insatser för
              att hjälpa just ungdomsgruppen. Här kan både kommunerna och staten
              göra mer. Vi har, som jag beskrev i mitt interpellationssvar,
              en rad olika arbeten i gång för att skapa långsiktigt goda förutsättningar
              för ett bättre och högre bostadsbyggande.
            </seg>
          </u>
          <note n="7afab465">
            Anf. 62 HELENE PETERSSON i Stockaryd (S):
          </note>
          <u who="unknown" xml:id="i-df9aac5e1de74543-2" n="92adb200">
            <seg n="c4f98ece">
              Fru talman! Den här regeringen tillträdde inte alldeles nyss.
              Ni är inne på ert sjätte år. Vår regering vidtog en hel del åtgärder.
              Vi hade bland annat möjlighet att flytta reavinsten till ett nytt
              boende. Det plockade den här regeringen bort direkt. Det har också
              gjort att det har blivit mindre omsättning. Det var många äldre
              som hade haft ett boende under lång tid som kunde tänka sig att
              sätta in sin reavinst i ett nytt boende. Men i och med att den
              beskattas direkt nu är det många som avstår ifrån det. Man tycker
              att man kan bo kvar i stället. Det skapar också mindre rörlighet
              på bomarknaden.
            </seg>
            <seg n="1f018b73">
              Som statsrådet vet bor jag i ett område där vi har väldigt många
              trähus. Den branschen är mycket bekymrad över hur det ser ut.
              Den kapacitet som finns utnyttjas inte. Det kommer in få order
              i förhållande till kapaciteten. Det finns egentligen ingen anledning
              att hålla en bransch under armarna om det inte finns behov av
              den, men det finns faktiskt ett skriande behov.
            </seg>
            <seg n="3211c132">
              De trähusföretag som jag har runt omkring mig och som har möjlighet
              att bygga och sälja hus klarar sig någorlunda bra eftersom de
              som har ganska mycket pengar kan köpa de här husen. Det är mycket
              trögare när det gäller de mindre husen som gemene man skulle kunna
              köpa. Här ser jag också den ojämlikhet som jag tycker att den
              här regeringen är ganska bra på. Man ökar de här klyftorna. Det
              är fortfarande de som har mycket pengar som har möjlighet att
              köpa ett eget hus. Jag ser och hör det när jag pratar med dem.
              Jag vet att statsrådet har varit i kontakt med dem mycket. Jag
              undrar om statsrådet över huvud taget tittar vidare på deras förslag.
            </seg>
            <seg n="bf886676">
              Jag tycker också att man ska titta på bosparandet. Man skulle
              också kunna ta ett resonemang med banker och finansmarknaden om
              amorteringar. Det har ju också varit så att man har kunnat låna
              utan krav på amortering.
            </seg>
            <seg n="5124718e">
              Hur gör man i våra grannländer? Har statsrådet tittat på hur
              exempelvis Danmark gör för att hantera sin bostadsmarknad? Man
              kan lära sig mycket av grannländers andra sätt att se på detta.
            </seg>
            <seg n="fc2ca707">
              När det gäller kommunerna och reglerna där tycker jag att det
              är bra att man tillsätter en utredning. Jag hoppas att den går
              väldigt fort, för det är ett bekymmer för byggarna när de inte
              vet om det är likadana spelregler eller inte i de olika kommunerna.
            </seg>
            <seg n="fe0b4339">
              De som vill bygga vill ju göra det så energisnålt som möjligt,
              så jag tror inte att det är något man kommer att göra avkall på,
              men det blir väldigt svårt att se förutsättningarna om vi inte
              har likvärdiga villkor i landets kommuner. Det tror jag alltså
              också är något som man ska titta på.
            </seg>
            <seg n="0b349ed4">
              När det gäller subventioner kanske vi behöver ha det för vissa
              områden och vissa sorters bostäder för att komma i gång. Jag anser
              inte att det inte är något som vi ska titta på.
            </seg>
          </u>
          <note type="speaker" n="faa3540d">
            Anf. 63 Statsrådet STEFAN ATTEFALL (KD):
          </note>
          <u who="unknown" xml:id="i-5c29876c0a5dad0a-3" n="92adb200">
            <seg n="5f6dfcf5">
              Fru talman! Socialdemokraternas alternativ som kommer fram i
              det här resonemanget handlar tydligen om två saker. Den ena är
              att mildra den avgift vi tar ut för att man har en skatteskuld
              till staten. Har man sålt sitt hus och gjort en reavinst får man
              betala en avgift på skatteskulden. Det har varit en rimlig avvägning,
              tycker vi, men detta vill man från Socialdemokraternas sida avskaffa.
              Det är att verkligen ge pengar till dem som har gjort stora reavinster!
              Inte heller hjälper det ungdomar, kan jag upplysa Helene Petersson
              om.
            </seg>
            <seg n="c265a781">
              Det andra man vill få igenom är någon typ av subvention. Jag
              beskrev att vi har byggt mycket mindre än våra nordiska grannländer
              och resten av vår omvärld under 20 års tid. Under den tiden har
              vi prövat tre olika subventionssystem à la Socialdemokraterna.
              Det har inte fungerat. Det har inte blivit högre bostadsbyggande
              än i Finland, Danmark och Norge, utan tvärtom har det motsvarat
              ungefär hälften av deras bostadsbyggande. Det har inte fungerat,
              för det skapar en ryckighet och kortsiktighet i bostadspolitiken.
            </seg>
            <seg n="fbcd7008">
              Sedan håller jag helt med om problematiken som finns för småhusbranschen,
              som inte minst många i vår valkrets Jönköpings län brottas med.
              Jag tror att det finns flera förklaringar till att de har det
              kämpigt. De lyckas aldrig riktigt komma ur finanskrisen. De har
              aldrig kommit tillbaka till de nivåer som rådde före finanskrisen.
              Det beror på, tror jag, en del problem med att kommunerna i dag
              kanske i högre grad prioriterar flerbostadshus i detaljplaneläggningen.
              Det beror på en del regler som har tillkommit av olika standard-
              och energikrav som gör det tuffare för småhusbranschen. Det beror
              också på att vi kanske har behov av att ta fram mer detaljplanelagd
              mark för just de här grupperna av bebyggelse.
            </seg>
            <seg n="2e5e8608">
              Vi tittar på de olika förslag som trähusbranschen har kommit
              med. En del av de här förslagen finns redan i olika utredningsarbeten.
              En del förslag är också av den karaktären att de skulle kosta
              enorma summor att genomföra dem. Men vi analyserar alla förslagen,
              och vi har en dialog med småhusbranschen. Jag vill påstå att jag
              nog proportionellt sett lägger mer tid på kontakterna med just
              den branschen än med andra delar av bostadsbranschen.
            </seg>
            <seg n="bfd6536d">
              Det finns en del förslag som jag tror att vi kan försöka hitta
              lösningar på, men en del förslag är också mer tekniskt komplicerade.
            </seg>
            <seg n="074c76c2">
              Den här diskussionen visar på att problemet med bostadsmarknaden
              är ganska komplext. Politiken har ofta gått ut på att försöka
              hitta något slags quick fix man vill ha någonting som man kan
              visa upp till nästa valrörelse. Det i sin tur har skapat en bostadspolitik
              med mycket kortsiktighet och brist på långsiktiga spelregler.
              Jag tror att vi måste undvika att falla i den fällan nu och i
              stället se till att vi långsiktigt skapar bättre villkor för bostadsbyggandet,
              för varje bostadsinvestering görs på 50 års eller kanske 100 års
              sikt. Det måste också prägla politikens förutsättningar.
            </seg>
            <seg n="d0d27e10">
              Jag tror också att det handlar om att skapa bättre förutsättningar
              för att bygga billigt. Då måste vi se till att tiden från att
              man kläcker idén om att bygga tills spaden kommer i jorden planprocessen
              måste bli kortare. Den är extremt lång i Sverige, inte minst i
              storstadsområdena, och det kostar pengar. Tid kostar pengar i
              de här sammanhangen, och här har vi haft en försummelse i Sverige
              som självklart vår regering får ta ansvar för men även den regering
              som Helene Petersson representerar och som satt fram till 2006.
              Vi har skapat både krångliga procedurer och svåröverskådliga regelverk
              och därmed brist på förutsättningar för att öka konkurrensen och
              bygga effektivare och billigare, vilket också har bidragit till
              att vi fått snabbare stigande byggpriser jämfört med konsumentprisindex.
            </seg>
          </u>
          <note n="762cc2f7">
            Anf. 64 HELENE PETERSSON i Stockaryd (S):
          </note>
          <u who="unknown" xml:id="i-df9aac5e1de74543-3" n="92adb200">
            <seg n="a9b82d11">
              Fru talman! Jag har väldigt svårt att tänka mig att statsrådet
              inte var medveten om vad som hände när man plockade bort de subventioner
              som vi hade för att bygga hyresrätter. Det var hyresrättsbyggnationer
              i gång i väldigt många av landets kommuner, men när regeringen
              plockade bort subventionerna blev det tvärstopp. Inte en hyresrätt
              byggdes! Så visst kan man stimulera i gång en byggmarknad när
              man satsar på rätt saker.
            </seg>
            <seg n="a5978858">
              En annan sak när det gäller byggnationer är diskussionen om ROT.
              Vi har inte haft något emot ROT-avdraget, men vi ser det samtidigt
              också som en arbetsmarknadsåtgärd och inte som något permanent.
            </seg>
            <seg n="c1c555ed">
              Nu har vi tillgodosett behovet av renovering, ombyggnad och tillbyggnad
              ganska rejält. Man kanske skulle börja fundera på hur man ska
              stimulera nybyggnation på olika sätt?
            </seg>
            <seg n="2ba6fd23">
              När det gäller bolånetaket och lånereglerna handlar det också
              om marknadsvärdet. I min del av landet är just marknadsvärdet
              ett stort bekymmer, för får man inte låna mer än upp till marknadsvärdet
              kommer man inte ens upp till 85 procent av byggkostnaden.
            </seg>
            <seg n="0fb20796">
              Byggmomsen är något som vår regering, för många år sedan i och
              för sig, använde som ett medel för att stimulera. Det finns ett
              behov, och det tror jag att statsrådet är medveten om, av fler
              bostäder. Ni har två och ett halvt år till på er i regeringen
              sedan hoppas jag att vi får ett regeringsskifte och då undrar
              jag: Finns det några åtgärder planerade förutom de här utredningarna
              som ligger i pipeline?
            </seg>
          </u>
          <note type="speaker" n="c5cdb63b">
            Anf. 65 Statsrådet STEFAN ATTEFALL (KD):
          </note>
          <u who="unknown" xml:id="i-143fd13365aba7b2-19" n="92adb200">
            <seg n="7eace318">
              Fru talman! Först vill jag upplysa Helene Petersson om att ja,
              det togs bort ett subventionssystem 2007. Det är riktigt att efter
              det sjönk bostadsbyggandet av framför allt hyresrätter och andra
              bostäder generellt. Det intressanta var att det sjönk lika mycket
              eller mer i Finland, Norge och Danmark. Det var alltså en konjunktureffekt.
              Det fick möjligtvis den effekten att det ökade bostadsbyggandet
              före årsskiftet för att man påskyndade de projekt som redan var
              på gång, och sedan sjönk det året därpå. Det här visar också utvecklingen.
              Vi följer ganska väl svängningarna i andra länder, men vi gör
              det på en lägre nivå än andra länder trots de här tre olika formerna
              av subventionssystem som funnits under den socialdemokratiska
              tiden under slutet av 90-talet och början av 2000-talet. Det är
              alltså inte lösningen på problemet.
            </seg>
            <seg n="41bc4723">
              Jag tror på långsiktigt stabila spelregler och jag tror på en
              kortare planprocess, tydligare och enklare regler och fler möjligheter
              för byggindustrin att utveckla ett effektivt byggande genom att
              använda sig av det som hela industrin använder sig av, det vill
              säga upprepningseffekten. När man får bygga likadant på flera
              ställen och använda samma teknik på flera ställen kan man åstadkomma
              billigare byggen. Men de olika tekniska egenskapskrav som vi har
              i olika kommuner och de olika regelverken försvårar detta, och
              det måste vi göra någonting åt.
            </seg>
            <seg n="b7d4a4f0">
              Att man sedan på olika orter i Sverige kan få låna upp till marknadsvärdet
              som ligger under produktionskostnaden är en problematik som inte
              har att göra med bolånetaket, utan den problematiken finns hela
              tiden där. Bankerna måste göra en värdering av vad som är rimligt
              för husets värde, och det är ett problem.
            </seg>
            <seg n="49900b56">
              Nu har vi förändrat spelreglerna för Bostadskreditnämnden något,
              vilket gör att de har lite större möjligheter att ge kreditgarantier
              och därmed hjälpa till med lånesituationen för vissa sådana här
              projekt. Det har blivit en viss förbättring, men vi får självklart
              följa utvecklingen så att vi skapar goda förutsättningar att bygga
              i hela Sverige utan att för den skull skapa ekonomiska problem.
            </seg>
          </u>
          <note n="5b2b6ba3">
            Överläggningen var härmed avslutad.
          </note>
          <note n="99ef8fc4">
            13 § Svar på interpellation 2011/12:260 om standardförbättringar
            och åtgärder för en bättre trafiksäkerhet på E10
          </note>
          <note type="speaker" n="20732d7e">
            Anf. 66 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-143fd13365aba7b2-20" n="92adb200">
            <seg n="7f2e70c9">
              Fru talman! Karin Åström har frågat mig om jag kan ange i tid
              när det kommer att finnas ekonomiska resurser för Trafikverket
              att genomföra de förslag på åtgärder som finns framtagna. Vidare
              frågar Karin Åström om jag avser att påskynda den ekonomiska finansieringen
              och därmed genomförandet av de nödvändiga insatserna av trafiksäkerhetsåtgärder
              på väg E10, för att undvika motsättning med expansionen inom gruvnäringen,
              det vill säga undvika motsättningen mellan Sveriges tillväxt och
              människors säkerhet i trafiken.
            </seg>
            <seg n="e4060ca6">
              Jag har i svar på en fråga från Karin Åström den 1 februari i
              år med liknande innebörd bland annat svarat att regeringen har
              gett Trafikverket i uppdrag att med utgångspunkt i nu gällande
              planer utreda kapacitetsbrister i transportsystemet och föreslå
              lösningar. Avrapporteringen av detta uppdrag kommer att vara ett
              viktigt underlag inför regeringens fortsatta överväganden om åtgärder.
              Regeringen kommer under mandatperioden att återkomma med ett förslag
              till infrastrukturbeslut som syftar till att säkerställa de framtida
              behoven av åtgärder inom transportsystemet.
            </seg>
            <seg n="beee1883">
              Med anledning av de transporter som gruvnäringen i aktuellt område
              avser att påbörja gav regeringen den 8 mars i år Trafikverket
              i uppdrag att utreda förutsättningarna för att upprätthålla vägstandarden
              mellan Kaunisvaara i Pajala kommun och Svappavaara i Kiruna kommun
              samt möjligheten att tillgodose de kommande transportbehoven och
              de effekter som uppkommer med anledning av dessa. I uppdraget
              ingår att kartlägga möjligheterna att driva gruvtransporterna
              med elektricitet.
            </seg>
          </u>
          <note type="speaker" n="4dd5ba19">
            Anf. 67 KARIN ÅSTRÖM (S):
          </note>
          <u who="karin_astrom_a1d5e2" xml:id="i-4bae91b2a3032ad0-2" n="d529768d">
            <seg n="60dc860d">
              Fru talman! Jag tackar för svaret på interpellationen, även om
              jag tycker att det är kortfattat och innehållslöst. En tredjedel
              av svaret åtgår till att berätta om min fråga, en tredjedel handlar
              om att statsrådet sedan tidigare svarat på en skriftlig fråga
              och att Trafikverket utreder, och den sista tredjedelen handlar
              om behovet av malmtransporter mellan Kaunisvaara och Svappavaara,
              en helt annan vägsträcka än E10. Det är oerhört viktigt att man
              löser malmtransporterna mellan Kaunisvaara och Svappavaara, men
              ursäkta mig, statsrådet, min interpellation handlar inte om den
              vägsträckan utan om E10.
            </seg>
            <seg n="e29e76e5">
              Fru talman! Det handlar om en nationell stamväg som är en del
              i EU:s TEN-nät och därmed har riksintresse ur kommunikationssynpunkt.
              E10 är den Europaväg som binder ihop hela Norrlandskusten med
              norra Sverige, norra Norge, norra Finland och till och med vad
              gäller transporter från Ryssland. Den passerar kommunerna Kalix,
              Överkalix, Gällivare och Kiruna. Dessutom är det den vägsträcka
              som Motormännens Riksförbund 2009 bedömde som den femte mest olycksdrabbade
              vägen i Sverige. Det var alltså år 2009, statsrådet. Jag kan berätta
              för statsrådet att olyckorna efter den vägen sedan dess ökat väsentligt
              beroende på den expansion vi har inom gruvnäringen och de tunga
              transporter som sker där.
            </seg>
            <seg n="6e34d68a">
              Det är dock inte bara gruvnäringens tunga fordon som ökat i antal.
              Vi har även oerhört tunga timmertransporter. Vi har godsbilarna
              till och från Norge, godsbilarna till och från Finland samt även
              en och annan rysk bil. Vägen är mycket kurvig, smal och på vissa
              sträckor backig. Den är endast sex till sju meter bred, och yrkeschaufförerna
              som kör de tunga godstransporterna har berättat att vägen på sina
              ställen är så smal att sidospeglarna på fordonen tar i varandra.
              Vid mötena i de trånga passagerna sker därför ofta avåkningar.
              På senare tid har vi sett mängder av långtradare som kanat av
              vägen, hamnat i diket och vält omkull, en del dessutom lastade
              med transportfarligt gods. Den senaste tiden har det även skett
              olyckor med dödlig utgång.
            </seg>
            <seg n="56f79327">
              Många yrkeschaufförer berättar om den press och den oro de känner
              varje gång de ska trafikera E10. Det är mycket vanligt. De beskriver
              den rädsla de känner för att råka ut för en olycka, i värsta fall
              med dödlig utgång. De beskriver den rädsla de känner speciellt
              när det kommer personbilar och det dessutom är vinter med sladdrigt
              och dåligt väglag. Det är alltså mycket akut, statsrådet.
            </seg>
            <seg n="a34541cd">
              Jag tycker att det är oerhört ledsamt att lyssna på de berättelserna,
              för det handlar ju också om yrkeschaufförernas arbetsmiljö. Det
              känns inte bra att de ska behöva arbeta i en sådan miljö. Jag
              vill därför än en gång fråga statsrådet på vilket sätt man kan
              påskynda den ekonomiska finansieringen av E10.
            </seg>
          </u>
          <note type="speaker" n="06090c4d">
            Anf. 68 LEIF PETTERSSON (S):
          </note>
          <u who="leif_pettersson_2323d8" xml:id="i-42ab62e494e7e422-2" n="c0cde946">
            <seg n="a09a3188">
              Fru talman! Jag kan, precis som Karin Åström, konstatera att
              svaret handlar om fel väg. Det handlar om vägen mellan Kaunisvaara
              och Svappavaara. Det är det substantiella i svaret. Inte en enda
              meter av E10 går mellan Kaunisvaara och Svappavaara. Det är ungefär
              som om jag skulle skriva en interpellation om trafiksäkerheten
              på vägen mellan Helsingfors och Märsta och svaret skulle handla
              om Roslagsvägen. Jag tror inte att statsrådet skulle ge ett sådant
              svar om det gällde den region där vi just nu befinner oss. I stället
              tycker jag att svaret visar regeringens syn på ja, egentligen
              på riksdagen och på interpellationsinstrumentet. Det är inte så
              noga hur man svarar bara man blir av med frågan verkar vara inställningen.
              Speciellt när det gäller vägar långt upp i norr verkar det som
              om man inte ens behöver fundera på vilken väg det egentligen rör
              sig om.
            </seg>
            <seg n="eb01f375">
              Det är som Karin Åström säger. Efter väg E10 har inträffat en
              mängd olyckor. Vintertid hör trafiksäkerheten på den vägen till
              de sämsta i Sverige. Det är ungefär som att köra på en rodelbana
              höga plogvallar på sidorna, upp till två meter, och däremellan
              en väg fylld av is och snö. Ett tiotal olyckor har inträffat bara
              i år, en med dödlig utgång. Långtradare kanar av, plogbilar krockar
              med varandra, lastbilarnas backspeglar tar i varandra och flyger
              all världens väg. Där finns mycket tung trafik, bland annat norska
              fiskbilar som går till både Osloområdet och mellersta och södra
              Norge. Det är oerhört mycket trafik efter den vägen.
            </seg>
            <seg n="cf291ce2">
              Till detta ska läggas de entreprenörer som nu bygger gruvor med
              tillhörande infrastruktur och andra viktiga anläggningar i Malmfälten.
              Dessa entreprenörer måste använda E10 för att komma fram med grus
              och annat material som ska till byggena. Det mesta materialet
              måste ju hämtas någonstans ifrån. Dessutom kommer flytten av Kiruna
              det börjar snart bli dags att sätta i gång den att alstra oerhört
              mycket trafik efter E10, liksom flytten av Malmberget.
            </seg>
            <seg n="20607ea4">
              Nej, jag tror att det är dags för regeringen att börja tänka
              om när det gäller trafiksäkerheten. Varför inte ta fasta på det
              förslag som vi har lämnat? Vi föreslår att man tillsätter en kommission
              som ska titta på de tio farligaste vägarna i Sverige, där E10
              är en, och verkligen borra sig ned i problematiken och sedan lägga
              fram förslag om åtgärder för att komma till rätta med de farligaste
              vägarna i Sverige i dag. Jag vet att vi har en väg i Västergötland
              som är farlig, men E10 är minst lika farlig vintertid.
            </seg>
          </u>
          <note type="speaker" n="8210f336">
            Anf. 69 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-143fd13365aba7b2-21" n="92adb200">
            <seg n="60218979">
              Fru talman! Karin Åström kritiserar mig för att jag ägnar en
              stor del av mitt anförande åt att läsa upp frågorna. Jag gör det
              för att göra debatten begriplig både för den som lyssnar och för
              protokollet. Jag är tvungen att läsa upp frågorna.
            </seg>
            <seg n="51d01596">
              Jag fokuserar en hel del på gruvområdena runt omkring men även
              på det som händer i Pajala och på vägsträckan KaunisvaaraSvappavaara.
              Precis som Karin Åström själv säger handlar det om den effekt
              som gruvnäringen kommer att få när man dessutom kommer upp och
              ansluter till E10.
            </seg>
            <seg n="f0596679">
              Jag är mycket väl medveten om var någonstans E10 går. Den går
              från kusten i Luleå ända upp till Å i Norge och passerar såväl
              Gällivare som Kiruna. Det har hänt en hel del på E10, om vi nu
              håller oss till den vägen, inte minst kring Kiruna, där man flyttar
              vägen. Men även från Överkalix och upp mot Riksgränsen har det
              gjorts stora förbättringsarbeten.
            </seg>
            <seg n="00d936f5">
              På hela sträckan går det ungefär mellan 1 500 och 3 000 fordon.
              Ja, det händer olyckor. De flesta är singelolyckor. Mötesolyckor
              är inte lika vanliga.
            </seg>
            <seg n="bacff877">
              Vi tittar på vad man kan göra. En variant är att titta på hur
              vi jobbar i andra delar med mittseparering eller motorvägsstandarder.
              Det tror jag inte är aktuellt i de här områdena. Men man kan jobba
              med andra saker när det gäller trafiksäkerhet.
            </seg>
            <seg n="b2761f87">
              En del är hastighetssänkningar. Men där har det också förts en
              diskussion om huruvida det är det mest lämpliga. Den rapport från
              Motormännen som Karin Åström själv tar upp bygger mycket på att
              om man har en låg trafiksäkerhetsstandard från början är det inte
              säkert att det blir bättre för att man sänker hastigheten. Hastighetssänkningar
              kan vara omdiskuterade, framför allt om man har långa vägsträckor
              att köra. De brukar inte alltid uppskattas av dem som kör, även
              om de kan vara ett sätt.
            </seg>
            <seg n="15a947d1">
              Karin Åström har ställt två frågor i sin interpellation. På frågan
              om jag kan ange i tid när det finns ekonomiska resurser svarar
              jag att det är precis det vi gör när vi fattar beslut om budget
              och infrastrukturplanering. Det är den kanske tråkiga och formella
              gången, men jag kan inte ange någon annan tid än den formella
              tid som faktiskt finns.
            </seg>
            <seg n="20331f91">
              Den andra frågan gällde om jag avser att påskynda den ekonomiska
              finansieringen. Regeringen fattade våren 2010 ett beslut om 500
              miljarder till infrastruktur. Nu har vi lagt till ett extra anslag
              på 5 miljarder för 2012 och 2013, där 1,4 miljarder kommer att
              gå till drift, underhåll, reinvesteringar och trimningsåtgärder
              på vägsidan. Här kommer fokus i första hand att vara på de hårdast
              trafikerade vägarna. De kommer att prioriteras högst i det arbete
              som Trafikverket nu gör för tidigareläggande.
            </seg>
            <seg n="f46c6ce7">
              Jag nämnde gruvnäringen. Det finns andra gruvor som är på väg
              upp i sammanhanget, inte bara den i Pajala. Det berör kanske lite
              grann det som Karin Åström är ute efter. Det uppdrag jag nämnde
              som Trafikverket fick förra veckan går ut på att se över hela
              trafiksituationen, både vad vi gör i investeringar på Malmbanan
              för att få mer trafik och kapacitet där och hur vi hanterar den
              tunga trafiken kopplat till nuvarande vägar och vägstandard, så
              att vi ser transporterna i ett större sammanhang. Det berör också
              E10.
            </seg>
          </u>
          <note type="speaker" n="41bb91cd">
            Anf. 70 KARIN ÅSTRÖM (S):
          </note>
          <u who="karin_astrom_a1d5e2" xml:id="i-4bae91b2a3032ad0-3" n="d529768d">
            <seg n="3dc2f79b">
              Fru talman! Jag måste säga att jag är oerhört bekymrad, framför
              allt över statsrådets geografiska kunskaper. Mig veterligt och
              jag bor i Överkalix kommun har det inte skett några som helst
              vägförbättringar på sträckorna TöreÖverkalix och ÖverkalixGällivare.
              Ministern måste läsa på och ta fram kartboken och se hur E10 går.
              Jag känner mig djupt störd över denna brist på kunskap om geografin.
            </seg>
            <seg n="c48638f6">
              E10 är en av de farligaste vägar vi har i Sverige just nu sett
              ur trafiksäkerhetssynpunkt. Det som vi har sagt och som statsrådet
              också säger är att vi har tunga godstransporter på grund av den
              tillväxt som sker. Det är speciella förhållanden med de tunga
              godstransporterna. De kan många gånger vara extra breda, extra
              långa och ha extra mycket tonnage. De är alltså breda, tunga och
              långa. Vägarna där uppe är inte byggda för att transportera fram
              det gods som går nu och kommer att gå framdeles.
            </seg>
            <seg n="46bb5495">
              Längs de här vägarna har vi även, icke att förglömma, sjuktransporter
              som ska fungera. Det börjar bli mer och mer komplicerat. Vi har
              också skolbussar som färdas längs E10. Man är bekymrad över vad
              som händer om skolbussen kanar ned i diket. Det börjar bli väldigt
              akut, statsrådet.
            </seg>
            <seg n="c5870b25">
              Stadsflytten har nämnts, liksom det ökade behovet av arbetspendling.
              Då pratar jag inte om Pajala utan om Malmfälten, alltså Gällivare
              och Kiruna. Där räknar man med ungefär 5 000 ytterligare arbetstillfällen
              inom en väldigt nära framtid. Vi ser redan den arbetspendling
              som har börjat längs E10. Det handlar mycket om personbilar och
              mindre minibussar som kör efter denna oerhört dåliga väg.
            </seg>
            <seg n="138316a2">
              Statsrådet talar om hur mycket resurser man har lagt på trafik,
              vägunderhåll och förstärkningar som ska göras framdeles. Det är
              intressant att statsrådet också nämner att man kommer att göra
              detta på de mest riskfyllda vägarna i Sverige. Då är det väl hög
              tid att regeringen ser över vilka de riskfyllda vägarna egentligen
              är. Jag är ganska säker på att ni då kommer att se att E10 är
              en av de vägar som sett ur trafiksäkerhetssynpunkt ingår i det
              man benämner riskfyllt.
            </seg>
            <seg n="59209d6c">
              Min fråga till statsrådet är åter hur hon avser att komma fram
              med en finansiering för vägsträckan. Den finns som sagt inte med
              i den nationella transportplanen, och den är inte omnämnd på något
              sätt i den kapacitetsutredning som är ute på remiss nu.
            </seg>
          </u>
          <note type="speaker" n="b6fb900c">
            Anf. 71 LEIF PETTERSSON (S):
          </note>
          <u who="leif_pettersson_2323d8" xml:id="i-42ab62e494e7e422-3" n="c0cde946">
            <seg n="831934ee">
              Fru talman! Jag kan precis som Karin konstatera att man inte
              gjort något åt de farliga delarna av E10. Det man har gjort är
              att flytta vägen undan det rasriskområde som uppstått på grund
              av gruvan i Kiruna. Men där hade man just byggt en ny väg, så
              det skedde inte på grund av att man var tvungen att rusta upp
              vägen utan på grund av att gruvan breder ut sig. Den orsaken får
              man väl ändå hänföra till någonting annat än trafiksäkerhetsarbete.
              På något sätt måste man hålla isär begreppen.
            </seg>
            <seg n="57b0bd2e">
              Den riktigt farliga biten av E10 är framför allt mellan Gällivare
              och Svappavaara. Det är en smal bit där det verkligen behövs insatser.
              Men också biten genom Överkalix är en smal och krokig väg. Det
              finns framtagna planer på hur vägen skulle kunna dras om, men
              det saknas medel att göra det.
            </seg>
            <seg n="3eb316d5">
              För mig låter det ganska vettigt att sätta sig ned och titta
              på vilka de farligaste vägarna i Sverige är. Är det som man säger
              i utredningarna från Motormännen och andra? Har de rätt eller
              inte? Det kanske de har. Men det kanske också finns andra orsaker
              till att man vill satsa medel på farliga vägar. Jag tycker att
              det är en utmärkt idé att tillsätta en kommission som får i uppdrag
              att lägga fram det förslaget. Det skulle kunna vara ett bra underlag
              för den infrastrukturplan som kommer.
            </seg>
          </u>
          <note type="speaker" n="5e380582">
            Anf. 72 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-143fd13365aba7b2-22" n="92adb200">
            <seg n="7ab1d906">
              Fru talman! Jag hoppas att Karin Åström och jag kan vara överens
              om vägsträckningen av E10 oavsett var den börjar eller slutar.
              Om vi ser det i perspektivet NorgeSverige går den mellan Å i Norge
              och Luleå, och vi passerar dessa orter, så att det inte råder
              någon tveksamhet om det. Jag har själv varit flera gånger i områdena.
              Jag har till och med åkt på E10.
            </seg>
            <seg n="9b90a224">
              Det som Leif Pettersson tar upp är intressant. Den farligaste
              delen är området mellan Gällivare och Svappavaara. Jag nämner
              gruvbrytningen som är på gång i Pajala utifrån det perspektiv
              som också Karin Åström var inne på, nämligen att vi om möjligt
              kommer att få än mer tung trafik.
            </seg>
            <seg n="4871319b">
              Det är därför som uppdraget ligger att se till nuvarande vägsträckning,
              som förvisso inte är E10, som går mellan Kaunisvaara och Svappavaara
              och vad vi gör åt den. Det gäller även kopplingen till och omkring
              Gällivare och Kiruna där vi kommer att ha mycket av trafiken.
            </seg>
            <seg n="d32e13df">
              Jag ser det utifrån flera saker. Hur kan vi se till att vi kan
              ha mer av tung transport som kanske i stället kan gå på järnvägen?
              Det är därför som vi av de extra pengarna, de 5 miljarderna, investerar
              till exempel i Malmbanan.
            </seg>
            <seg n="dabe35e5">
              Leif Pettersson nämnde själv fisktransporterna som kommer på
              lastbil. Redan i dag går de på Malmbanan. Från Narvik kommer mycket
              av fisktågen. Frågan är vad som kan göras mer attraktivt när kapaciteten
              på Malmbanan utökas.
            </seg>
            <seg n="5dabdb05">
              När det gäller trafiksäkerheten kan jag ge Leif Pettersson rätt.
              Vi har inte bara de tio farligaste vägarna. Vi kan tala om de
              hundra farligaste vägarna. När vi väl har åtgärdat de tio farligaste
              har vi fortfarande tio som är farliga. Det gäller att beta av
              dem.
            </seg>
            <seg n="09521e2f">
              Det finns också den möjlighet som Trafikverket har fått med de
              extra pengarna att tidigarelägga arbete på vägar. Men prioriteringen
              kommer att vara de mest hårt trafikerade vägarna i det som man
              kan påbörja i år och nästa år. Det som vi nu har för avsikt att
              göra är att till hösten under mandatperioden komplettera infrastrukturbeslutet
              som vi fattade tidigare utifrån drift och underhåll. En sådan
              sak gäller vägar och som finns med i själva väganslaget. Exakt
              hur det kommer att fördelas vet jag inte för stunden. De två tuffa
              vintrar som har varit har tagit rätt hårt på bärigheten på våra
              vägar. Här kan de extra anslagen användas där det har varit problem
              med tjäle och där bärigheten har tagit skada. Det är sådant som
              vi har tillfört möjligheter att göra nu.
            </seg>
            <seg n="4d006e40">
              Vi jobbar kontinuerligt med trafiksäkerhetsarbetet. Frågan är
              om man behöver ha en kommission för att titta särskilt på det.
              Vi och Trafikverket vet ganska väl vilka sträckor som är farliga.
              Där jobbar man med hastighetsbegränsningar, mittsepareringar eller
              sidoområdena. Det är en del av det som finns.
            </seg>
            <seg n="e2db7cb6">
              För att svara på de frågor som Karin Åström har ställt är det
              den formella gången vi har med budgetbeslut och infrastrukturplan.
              Jag kan inte här i dag stå och tala om en annan tidsplan än den.
            </seg>
          </u>
          <note type="speaker" n="8185d494">
            Anf. 73 KARIN ÅSTRÖM (S):
          </note>
          <u who="karin_astrom_a1d5e2" xml:id="i-4bae91b2a3032ad0-4" n="d529768d">
            <seg n="adf015e0">
              Fru talman! Det är en väldigt trafikosäker väg att åka på som
              privatperson men också när man ska få fram det tunga godset, statsrådet.
              Det är inget nytt. Det har stegrats de senaste åren.
            </seg>
            <seg n="c228434c">
              Det har skickats en mängd skrivelser från Norrbotten från olika
              organisationer. De är från åkerinäringen, fackföreningen Transport,
              yrkeschaufförernas förbund och länsstyrelsen tillsammans med de
              kommuner som ligger längs efter E10.
            </seg>
            <seg n="1a52225f">
              Vet statsrådet att ingen enda har fått ett svar tillbaka från
              regeringen under flera års tid? Det är oerhört anmärkningsvärt.
              De har inte ens en gång fått ett svar tillbaka. Det är möjligt
              att det nu börjar komma svar tillbaka från regeringen. Men så
              har det sett ut.
            </seg>
            <seg n="aa67677b">
              Den farligaste sträckan på E10 berör inte alls den sträcka där
              malmen ska gå från Kaunisvaara till Svappavaara och sedan från
              Svappavaara vidare genom Kiruna. Den farligaste sträckan på vägen
              ligger söder om Svappavaara. Det måste statsrådet titta lite extra
              på så att statsrådet förstår var de stora riskmomenten finns på
              E10.
            </seg>
            <seg n="61099aa4">
              Det är oerhört speciella förhållanden. Det är oerhört breda fordon.
              Det är tunga och långa fordon som passerar där. Av all trafik
              som passerar exempelvis Gällivare upp till Kiruna handlar 60 procent
              om de tunga fordonen.
            </seg>
          </u>
          <note type="speaker" n="c5eb4d6d">
            Anf. 74 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-143fd13365aba7b2-23" n="92adb200">
            <seg n="19402558">
              Fru talman! Jag uppfattar det som att Karin Åström och Leif Pettersson
              anger olika områden som den farligaste sträckan. Men det kanske
              inte är det viktigaste. Det gäller vägsträckan som sådan.
            </seg>
            <seg n="2038cd11">
              Jag förstår mycket väl diskussionen om en landsväg som inte är
              mittseparerad. Det är en bra konsekvens rent trafiksäkerhetsmässigt
              eller när man har motorvägsstandard. Men det är inte vad vi har
              där även om det är en Europaväg.
            </seg>
            <seg n="031f1081">
              Det arbete som sker vartefter med de möjligheter som finns från
              Trafikverket att se över det utifrån ett trafiksäkerhetsperspektiv
              finns fortfarande kvar. Vi har gjort det mer möjligt med de extraanslag
              som nu har kommit.
            </seg>
            <seg n="69939368">
              När det gäller vad som kommer i budgeten i höst är det viktigt
              att få in mer inspel från regionen. Det är också därför som det
              pågår hearingar och remissrundor. Det gäller inte minst utifrån
              Kapacitetsutredningen som berör alla transportslagen. I dessa
              områden har vi fokuserat på järnvägen eftersom vi har en stor
              gruvexpansion.
            </seg>
            <seg n="d7bad26d">
              Den andra delen jag tänker på är att brev utan svar aldrig är
              bra. Jag kan tyvärr inte svara för vad som har varit under tidigare
              år. Men enligt min vetskap under den tid som har varit har i varje
              fall inte jag fått in några brev i frågan.
            </seg>
            <seg n="956e2926">
              Jag hoppas att det blir en bra remissrunda med anledning av uppdraget
              som gavs av regeringen i förra veckan att se över hela gruvnäringen
              och vägsituationen oavsett om det nu är i Pajala kommun eller
              i de delar som går mellan Gällivare och Kiruna.
            </seg>
            <seg n="48188fd0">
              Vad vi vet är att det kommer att bli mer tung trafik. Det tittar
              Trafikverket på just nu.
            </seg>
          </u>
          <note n="5b2b6ba3">
            Överläggningen var härmed avslutad.
          </note>
          <note n="d9fb74bd">
            14 § Svar på interpellationerna 2011/12:241, 242 och 250 om arbetsmarknadspolitik
          </note>
          <note type="speaker" n="5b3b24b7">
            Anf. 75 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-24" n="92adb200">
            <seg n="d404926b">
              Fru talman! Patrik Björck har frågat mig om vilket initiativ
              jag avser att ta för att ändra politiken och sätta in aktiva åtgärder
              mot långtidsarbetslösheten. Ylva Johansson har frågat mig om vilka
              åtgärder jag avser att vidta för att bekämpa långtidsarbetslösheten.
              Patrik Björck har också frågat mig om jag avser att ta några initiativ
              för att genom en aktiv arbetsmarknadspolitik hejda den pågående
              utvecklingen.
            </seg>
            <seg n="f685c1e5">
              Jag svarar på interpellationerna i ett sammanhang.
            </seg>
            <seg n="d72c0b14">
              Enligt den senaste arbetskraftsundersökningen i januari i år
              har vi samma antal personer sysselsatta som för ett år sedan.
              Arbetslösheten är 8 procent, också det samma siffra som för ett
              år sedan. Men det ekonomiska läget i vår omvärld är allvarligt,
              och Sverige, som är en liten handelsberoende ekonomi, påverkas.
            </seg>
            <seg n="9e1b3330">
              Jag delar interpellanternas åsikt att det krävs en aktiv politik,
              det vill säga precis det som regeringen står för.
            </seg>
            <seg n="84e7b164">
              Regeringens mål är full sysselsättning. Alla som kan och vill
              ska kunna arbeta utifrån sin egen förmåga. När regeringen under
              hösten 2006 påbörjade arbetet med att reformera arbetsmarknadspolitiken
              skedde det mot bakgrund av att långtidsarbetslösa tidigare gömdes
              undan i en rundgång mellan ersättningssystem och passiva åtgärder.
              Regeringen vände den utvecklingen genom ett antal olika åtgärder
              som syftade till att stärka arbetslinjen. Jobb- och utvecklingsgarantin
              och jobbgarantin för ungdomar utformades för att stödja dem som
              står långt ifrån arbetsmarknaden.
            </seg>
            <seg n="d44bc5d5">
              Regeringens reformer har inneburit att flera grupper som har
              varit borta från arbetsmarknaden under lång tid har fått jobb.
              Allt fler människor tar avgörande steg från utanförskap och närmar
              sig arbetslivet. Detta är positivt eftersom jobbchanserna är betydligt
              större för personer som ingår i arbetskraften än för personer
              som står utanför. Men ytterligare åtgärder behövs för att underlätta
              för långtidsarbetslösa att komma i arbete. Att fler långtidsarbetslösa
              hittar vägar till jobb är avgörande för att nå full sysselsättning.
            </seg>
            <seg n="986e7020">
              Tack vare ordning och reda i de offentliga finanserna har vi
              utrymme för en aktiv politik, medan skuldtyngda länder tvingas
              skära ned och därigenom försämra läget på sina arbetsmarknader.
              Regeringen satsar 8,1 miljarder kronor under 20122014 på en förstärkt
              arbetsmarknadspolitik.
            </seg>
            <seg n="20feaaef">
              Jag vill ge några exempel på åtgärder som regeringen vidtar för
              att bryta och förhindra långtidsarbetslöshet, för att svara på
              Ylva Johanssons och Patrik Björcks frågor.
            </seg>
            <seg n="b4432e06">
              En högre handläggartäthet på Arbetsförmedlingen är direkt avgörande
              för att kunna öka arbetsgivarkontakterna och ge arbetslösa ett
              mer aktivt stöd i deras arbetssökande. Regeringen har därför tillfört
              pengar för att öka handläggartätheten i jobb- och utvecklingsgarantin.
            </seg>
            <seg n="1faecd82">
              Vi inrättar fler platser inom arbetsmarknadsutbildningen och
              arbetspraktiken. Regeringen tillför resurser motsvarande 1 150
              platser i arbetsmarknadsutbildning och 4 300 platser i arbetspraktik
              under 2012.
            </seg>
            <seg n="cd3dc2e0">
              En arbetsgivare som anställer en person med ett nystartsjobb
              får en ekonomisk kompensation motsvarande nästan halva lönekostnaden.
              Enligt en ny utvärdering från Institutet för arbetsmarknads- och
              utbildningspolitisk utvärdering, IFAU, är de som har fått nystartsjobb
              arbetslösa kortare tid än de i en jämförbar grupp. Som en följd
              av regeringens satsning på en förlängning av villkor med kortare
              kvalifikationstid för äldre kan fler få tillgång till nystartsjobb.
            </seg>
            <seg n="b7e3cd3e">
              Med Kulturarvslyftet genomför regeringen en omfattande jobbsatsning
              som riktar sig till personer som i dag står långt från arbetsmarknaden
              och har nedsatt arbetsförmåga, exempelvis på grund av funktionsnedsättning.
              Kulturarvslyftet möter samtidigt det stora behovet av att bygga
              upp kunskap om, vårda och göra kulturarvet och kulturmiljön tillgängliga.
            </seg>
            <seg n="eeca4c06">
              Det går att hitta ytterligare exempel på regeringens aktiva åtgärder
              mot långtidsarbetslöshet i budgetpropositionen. Men jag hittar
              ingenting som alternativ till regeringens politik i interpellationerna
              från Patrik Björck och Ylva Johansson.
            </seg>
            <seg n="c1195e39">
              Jag vill avsluta med att påpeka att till skillnad från vad Patrik
              Björck framför i en av sina interpellationer anser forskare, till
              exempel de i Finanspolitiska rådet, att jobbskatteavdraget och
              förändringarna i arbetslöshetsförsäkringen ger fler arbeten och
              leder till ökad sysselsättning.
            </seg>
          </u>
          <note n="05858542">
            Tredje vice talmannen meddelade att Ylva Johansson, som framställt
            en av interpellationerna, var förhindrad att delta i överläggningen.
          </note>
          <note type="speaker" n="293a687e">
            Anf. 76 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-396a273464d91bd1-0" n="53ad4cb4">
            <seg n="939396f3">
              Fru talman! Tack, arbetsmarknadsministern, för svaret på interpellationerna!
            </seg>
            <seg n="7c06b699">
              Interpellationerna är skrivna mot bakgrund av en mycket svår
              situation på svensk arbetsmarknad. Man kan väl beskriva den så
              att vi har en period av konjunkturer där det under de senaste
              åren har gått lite upp och ned och att man i varje konjunkturnedgång
              så att säga har samlat på sig ett antal arbetslösa som man inte
              har klarat av att skapa arbeten för när konjunkturen har blivit
              bättre, utan de här personerna, i många fall samma, följer med.
            </seg>
            <seg n="37d7ca1b">
              Nu har vi sett hur regeringens politik har resulterat i att vi
              går in i en avmattning av konjunkturen och en försvagning av arbetsmarknaden,
              med en stor grupp långtidsarbetslösa. Det är detta som de olika
              interpellationerna på något sätt vill problematisera för att få
              i gång en diskussion och i bästa fall kanske en aktivitet från
              ministerns sida, för det är oerhört allvarliga och besvärliga
              bekymmer som ligger på ministerns ansvarsområde.
            </seg>
            <seg n="4dcec7f2">
              Långtidsarbetslösheten, som odiskutabelt blir ett större och
              större samhällsproblem, hänger naturligtvis delvis ihop med regeringens
              misslyckade arbetsmarknadspolitik eller snarare brist på arbetsmarknadspolitik.
            </seg>
            <seg n="cb05a307">
              Den bild som jag försöker ha som bakgrund till interpellationerna
              tycker jag att ministern lite grann försöker vifta bort. Det är
              i och för sig inte helt ovanligt, för det har vi sett här i tidigare
              debatter. Man försöker med lite olika statistiska uppgifter hävda
              att arbetskraftsundersökningen i januari visar att ungefär samma
              personer är sysselsatta som för ett år sedan. Man tricksar lite
              med statistik och annat och försöker skaffa sig en bild av att
              det inte finns något bekymmer.
            </seg>
            <seg n="596d138f">
              Återigen är det detta som oroar allra mest, för det kan ju vara
              en förklaring till att regeringen väljer att inte göra så mycket.
            </seg>
            <seg n="96463050">
              Om vi, fru talman, går tillbaka och tittar lite på svaret ser
              vi att arbetsmarknadsministern hänvisar till de åtgärder som regeringen
              har använt sig av: jobb- och utvecklingsgarantin och jobbgarantin
              för ungdomar, utformad för att stödja dem som står långt från
              arbetsmarknaden. Det är liksom det som är ministers svar, som
              ska göra att vi ska lugna ned oss när det gäller de långtidsarbetslösa.
            </seg>
            <seg n="4b3a4e10">
              Bekymret för oss som följer svensk arbetsmarknadspolitik och
              utvecklingen där är vad vi kan konstatera. Det ministern beskriver
              är det som kanske i vanligt tal kallas fas 3, den tredje delen
              av jobb- och utvecklingsgarantin, och den har utvecklats till
              att bli en fälla för de långtidsarbetslösa. Hamnar man där kommer
              man inte ut. Det är som ett svart hål. Det kommer in saker, men
              det kommer inte ut någonting. Och det är inte bara det, utan det
              har också utvecklats till att bli en av Sveriges största arbetsgivare,
              med en oerhört stor grupp som samlas upp i den här åtgärden, som
              tyvärr inte leder till någonting.
            </seg>
            <seg n="1a4264a7">
              Ska man i någon mening försöka utvärdera arbetsmarknadspolitik
              måste man naturligtvis utvärdera den utifrån att den leder till
              jobb. Men det gör ju inte regeringens åtgärder.
            </seg>
            <seg n="8c99a731">
              Regeringen säger att tack vare att man har ordning och reda i
              finanserna har man utrymme för en aktiv politik. Men bekymret
              är att man inte för någon aktiv politik. Det är klart att vi då
              inte kommer att hantera den här situationen.
            </seg>
            <seg n="eadfe7d5">
              Jag tycker, fru talman, att det är oerhört viktigt att poängtera
              att kritiken kommer inte bara från oss socialdemokrater, utan
              mer och mer kommer den nu från regeringsunderlaget, där även partier
              som ingår i regeringen börjar inse att det är fara å färde, att
              man inte kan stillatigande åse den passivitet som arbetsmarknadsministern
              står för.
            </seg>
            <seg n="76254064">
              Arbetsmarknadsministern hänvisar slutligen till att man har inrättat
              fler platser inom arbetsmarknadsutbildningen. Men problemet är
              att man tidigare har dragit ned så hårt på arbetsmarknadsutbildningen
              att man fortfarande ligger back när det gäller sådana satsningar.
            </seg>
            <seg n="1e0c4c47">
              Anf. 77 TOMAS TOBÉ (M):
            </seg>
            <seg n="d2f4ddff">
              Fru talman! Tack till arbetsmarknadsministern för svaret!
            </seg>
            <seg n="6455a514">
              Det är tre interpellationer som ligger till grund för den här
              interpellationsdebatten. Man kan väl konstatera att det verkar
              vara tre olika teser som man försöker odla.
            </seg>
            <seg n="6c213c7a">
              Det första är att jobbresultatet i någon mening skulle ha uteblivit.
              Det andra skulle vara att Sverige på något vis är unikt ja, det
              är unikt dåligt i Sverige. Det tredje skulle handla om att det
              inte finns någon aktiv arbetsmarknadspolitik. Det är tre teser
              som jag tycker förtjänar att vi verkligen ser igenom.
            </seg>
            <seg n="19c468d5">
              För det första när det gäller resultatet: Trots det otroligt
              tuffa läge som världen och Sverige har varit i är det i dag 200
              000 fler jobb i Sverige. Vi ser ett minskat utanförskap. Om vi
              tar gruppen långtidsarbetslösa ser vi att hela 43 000 personer
              har kommit vidare i nystartsjobb.
            </seg>
            <seg n="1c61386e">
              Det börjar bli ganska uppenbart, fru talman, att detta stressar
              Socialdemokraterna. Det stressar till och med så mycket att man
              är beredd att gå ut med rapporter och hävda resultat som inte
              stämmer. Men låt oss konstatera att det är fler jobb i Sverige
              i dag och att utanförskapet har minskat.
            </seg>
            <seg n="9f43f5df">
              För det andra gällde det att långtidsarbetslöshet vore unikt
              i Sverige. Det vore väl om det vore så. Men sanningen, om man
              vågar höja blicken ut över Europa, är väl att vi kan konstatera
              att Sverige är ett av de länder som har lite lägre långtidsarbetslöshet.
            </seg>
            <seg n="6d628882">
              Vi kan vidare konstatera att Sverige har varit ett land som genom
              den här tuffa perioden inte har lovat allt till alla utan valde
              att hålla ordning på finanserna och också hade muskler att gå
              in med en aktiv arbetsmarknadspolitik, vilket gör att Sverige
              i dag står starkare än väldigt många andra jämförbara länder.
              Detta kan inte Socialdemokraterna förneka.
            </seg>
            <seg n="6e5a4722">
              Sedan kan vi titta på den tredje tesen om aktiv arbetsmarknadspolitik.
              Jag kan bara konstatera att Socialdemokraterna själva lägger tre
              gånger så mycket pengar på bidragshöjningar som man lägger på
              en aktiv arbetsmarknadspolitik.
            </seg>
            <seg n="9501892a">
              Man skulle kunna beskriva det som att man lägger 17 miljarder
              i höjda skatter på de ungdomar som i dag finns ute på arbetsmarknaden
              för att finansiera höjda bidrag. Tydligare än så kan man inte
              beskriva skillnaden mellan arbetslinjen och bidragslinjen.
            </seg>
            <seg n="f6fe539f">
              Därmed kan man konstatera att även om dessa tre teser inte håller
              har vi stora utmaningar på arbetsmarknaden. Det vore intressant
              om arbetsmarknadsministern kunde utveckla hur hon ser på den stora
              utmaning vi har i Sverige och i många andra länder att ha en mer
              inkluderande arbetsmarknad. Det är många som inte kommer in på
              arbetsmarknaden. Jag skulle särskilt vilja lyfta fram de unga,
              personer med funktionshinder som leder till nedsatt arbetsförmåga
              och de utrikes födda.
            </seg>
          </u>
          <note type="speaker" n="d4e547d1">
            Anf. 78 EVA-LENA JANSSON (S):
          </note>
          <u who="eva-lena_jansson_c25f33" xml:id="i-3ba3e9ee811f9090-0" n="7bc88f06" next="i-24b907e3bb70262f-0"/>
          <note n="9a84c3f8">
            Fru talman! Tack, Patrik Björck och Ylva Johansson, för viktiga
            interpellationer!
          </note>
          <u who="eva-lena_jansson_c25f33" xml:id="i-24b907e3bb70262f-0" n="7bc88f06" prev="i-3ba3e9ee811f9090-0">
            <seg n="412c4d41">
              Jag har några kommentarer till statsrådets svar. Jag vänder mig
              också till Tomas Tobé. Det låter som att man är rätt nöjd med
              8 procents arbetslöshet i Sverige. Man jämför sig gärna med övriga
              Europa, men jag tycker att vi ska jämföra Sverige nu och då. Även
              om krisen pågår överallt är det viktigt att ha en arbetsmarknadspolitik
              i Sverige och inte bara hänvisa till Grekland hela tiden.
            </seg>
            <seg n="c7088794">
              Statsrådet sade att hon i interpellationerna inte ser något om
              alternativ till regeringens politik. Jag får påminna statsrådet,
              som tidigare har varit riksdagsledamot, om att det finns ett instrument
              som heter motion. I S-budgeten för 2012 kan hon läsa våra förslag.
              Interpellationer är en kontrollfunktion där riksdagsledamöter
              kan kolla vad statsrådet tänker göra i olika politiska frågor.
            </seg>
            <seg n="5d768816">
              Ministern nämner jobb- och utvecklingsgarantin i sitt svar men
              nämner inte fas 3 specifikt. Hon säger att man tillför mer pengar
              för att öka antalet handläggare. Jag har uppfattat det som att
              fas 3 och jobb- och utvecklingsgarantin ändå har varit det som
              regeringen har tyckt varit viktigast. Jag vet att statssekreteraren
              sade att det var en väldigt bra åtgärd, för det var det enda man
              hade. Är det fortfarande en väldigt bra åtgärd? Det skulle jag
              vilja veta.
            </seg>
            <seg n="eb9676f2">
              Sjukförsäkringen, arbetslöshetsförsäkringen, vård av sjukt barn
              och föräldraförsäkringen är sådant som Moderaterna kallar för
              bidrag. Vi andra kallar det socialförsäkring. Jag tycker att det
              är viktigt att poängtera det i den här debatten.
            </seg>
            <seg n="99568676">
              Sista meningen i statsrådets svar var att förändringarna i arbetslöshetsförsäkringen
              ger fler arbeten. Det skulle jag vilja att statsrådet kunde precisera.
              Hur blir det fler arbeten av att arbetslösa blir fattigare? Det
              skulle jag vilja veta.
            </seg>
          </u>
          <note type="speaker" n="38822010">
            Anf. 79 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-d4488967e9419647-0" n="a698a184">
            <seg n="89e308df">
              Fru talman! Jag vet inte hur man ska kommentera den här debatten.
              Vi får väl tacka för svaret och för Tomas Tobés inlägg.
            </seg>
            <seg n="a36e3a30">
              Kurvorna pekar faktiskt åt fel håll, men det vill ni inte riktigt
              erkänna. Folkpartiet gjorde det. Jan Björklund tog mod till sig
              och erkände att er jobbpolitik är misslyckad. Nu har ni genomfört
              era verktyg. Ni har använt er av jobbskatteavdragen i fyra steg
              nu, men det är ingen som kan bevisa att det har haft någon effekt
              på arbetslösheten. Finns det kanske någon forskning som faktiskt
              kan säga att detta verkligen biter på arbetslösheten? Eller har
              IFAU och professor Eva Mörk rätt när de säger att det inte går
              att säga något om detta? Så var det ju.
            </seg>
            <seg n="736cc08e">
              Nu har ni gått vidare med det ni kallar för en arbetsmarknadsåtgärd.
              Ni har nämligen sänkt momsen. Så säger ni med högt huvud att det
              kommer att ge 3 000 jobb, vilket vi alla vet är oerhört osäkert,
              och det kräver ni att branschen ska leverera. Alla som studerar
              ekonomi och forskar i ekonomi är också osäkra.
            </seg>
            <seg n="265cb73a">
              Då kommer Folkpartiets nästa krav på hur man ska gå vidare om
              detta inte lyckas: Då sänker ni ungdomslönerna, för det ger fler
              jobb! Först sänker ni skatterna, och när det inte biter vill ni
              sänka ungdomslönerna. Era kamrater i regeringen vill också förändra
              och försämra lagen om anställningsskydd och menar att det ger
              jobb. Er experimentverkstad lyckas inte.
            </seg>
            <seg n="cdf0415a">
              Ni kan väl också ge lite erkännande till Jan Björklund, som säger
              att ni har misslyckats med jobbpolitiken.
            </seg>
            <seg n="67ecccdb">
              Tomas Tobé talar om att det har varit en enorm kris. Låt oss
              då jämföra oss med andra länder som vi brukar jämföra oss med.
              Varför inte ta Nederländerna, till exempel. Där är arbetslösheten
              4,9 procent. I Österrike är den 4,2 och i Tyskland 5,7 procent.
            </seg>
            <seg n="8b04519a">
              Vad ni har gjort är att ni hela tiden har försökt ändra individens
              beteende, och ni har trott att ni med det har skapat fler jobb.
              Men ni har inte alls tittat på efterfrågesidan. Ni har dessutom
              gått in och subventionerat låglönebranscher och sagt att det ska
              skapa jobb. Det är inte branscher med betecknande hög produktivitet
              eller krav på särskilt höga kunskaper. Ni subventionerar låglönebranscher,
              och på så vis kan ni hålla nere lönerna lite grann.
            </seg>
            <seg n="e53fcc43">
              Visst blir svenska folket trötta på att höra om er arbetslinje
              när de inte ser resultatet. Vi kan se på Gävleborg, där Tomas
              Tobé och jag ofta befinner oss. Där rusar nu ungdomsarbetslösheten
              upp. Vi har en arbetslöshet som omfattar över 17 100 människor.
              Långtidsarbetslösheten biter sig fast.
            </seg>
            <seg n="a0527435">
              Fru talman! Man kunde faktiskt önska att det blir någon hyfs
              i debatten. Era åtgärder har inte bitit. Arbetslösheten är alldeles
              för hög, och den växer. Gör som Jan Björklund!
            </seg>
          </u>
          <note type="speaker" n="797a76e4">
            Anf. 80 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-25" n="92adb200">
            <seg n="8f1b3569">
              Fru talman! Jag ska ge Raimo Pärssinen rätt i en sak: Arbetslösheten
              är för hög. Den är på tok för hög i Sverige. Det är därför regeringen
              använder så stor del av budgetutrymmet för att satsa på en aktiv
              arbetsmarknadspolitik.
            </seg>
            <seg n="b8fc810d">
              Jag kan ställa en motfråga till Raimo Pärssinen. Är exempelvis
              professor Calmfors tillräckligt kompetent för att bedöma jobbskatteavdragets
              effekter på sysselsättningen? Olika bedömare, bland andra Calmfors,
              Riksrevisionen, Konjunkturinstitutet och Finanspolitiska rådet,
              har ju utvärderat jobbskatteavdraget och sett att det har haft
              betydande effekter. Sysselsättningseffekterna är någonstans mellan
              70 000 och 120 000 fler årsarbetskrafter och ca 23 procent fler
              arbetade timmar. Vi kan väl vara överens om att forskarna har
              kommit fram till att det regeringen har gjort har haft effekter.
            </seg>
            <seg n="06efbe64">
              Jag delar också oron för att långtidsarbetslösheten riskerar
              att bita sig fast i vissa grupper. Det är precis de grupper som
              Tomas Tobé tar upp. Det är framför allt ungdomar som har fel utbildning
              eller ingen utbildning alls eller som har slutat skolan. Det är
              en besvärlig grupp. Det var ett bra förtydligande som gjordes
              i går av en av cheferna på Arbetsförmedlingen för att hyfsa debatten:
              För den gruppen ungdomar ligger arbetslösheten någonstans kring
              10 procent, och denna grupp måste vi göra mycket mer för för att
              få in på arbetsmarknaden.
            </seg>
            <seg n="b6c209fd">
              Där beror arbetslösheten till stora delar på brister i ungdomsskolan.
              Barn och ungdomar har inte blivit sedda. Där inför vi en hel del
              åtgärder, inte minst att man har möjlighet att lösa in utbildning
              med ett studiebidrag på 6 500 kronor liksom detta med lärlingsprovanställningar
              och lärlingsanställningar.
            </seg>
            <seg n="bf64ee3f">
              Låt mig också säga något om de samtal som vi har initierat med
              arbetsmarknadens parter. Regeringen satsar stora resurser, men
              vi måste också ha arbetsgivare som vill anställa och ta emot ungdomar,
              inte minst utrikes födda. Vi har en hög arbetslöshet bland utomeuropeiskt
              födda personer trots att en stor andel av dem har minst grundskola,
              gymnasieskola och i många fall också högskoleutbildning.
            </seg>
            <seg n="41838cf3">
              Sedan har vi gruppen funktionsnedsatta som i alla tider har haft
              det extra besvärligt och som alltid hamnar längst bak i kön. Där
              väntar vi i april förslag från utredaren om hur statens stöd till
              arbetsgivare kan bli mer träffsäkert utan att för den skull minska.
            </seg>
            <seg n="148eded4">
              Jag vill också påminna kammarens ledamöter om att utanförskapet
              har minskat. Det är otvetydigt. Prognosen mellan 2006 och 2011
              är 227 000 årspersoner och att sysselsättningen har ökat.
            </seg>
            <seg n="584db423">
              Även sysselsättningsgraden har ökat, till skillnad mot vad Socialdemokraterna
              har påstått, om man tittar på den demografiska utvecklingen, som
              medför att personer i åldern 2564 år står för en lägre andel av
              befolkningen än 2006.
            </seg>
            <seg n="0420a1d8">
              Det tycks ibland som att Socialdemokraterna har missat vad som
              har hänt i den stora finanskrisen och vilka effekter det fick
              på sysselsättning och tillväxt i Sverige. Jag är långt ifrån nöjd,
              men situationen hade kunnat vara på ett helt annat och mycket
              sämre sätt om vi hade lyssnat på era planer från Socialdemokraterna
              om att göra slut på de resurser som fanns väldigt tidigt.
            </seg>
          </u>
          <note type="speaker" n="f16f857c">
            Anf. 81 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-396a273464d91bd1-1" n="53ad4cb4">
            <seg n="7fc30f8a">
              Fru talman! Först och främst ska jag säga att vi naturligtvis
              kan hålla på och dividera om det där med forskning fram och tillbaka.
              Jag tror ändå att man ganska klart och tydligt kan säga att det
              inte finns någon forskning som visar att regeringens politik har
              lyckats när det gäller arbetsmarknaden.
            </seg>
            <seg n="da0c1005">
              Det finns möjligen enskilda forskare som gillar regeringens politik,
              men det är någonting helt annat. Det där kan vi dividera om hur
              mycket vi vill, eftersom verkligheten alltid är intressantare
              än kartan.
            </seg>
            <seg n="9c8d5c1d">
              Det finns ekonomisk teori som säger att regeringens politik borde
              ha lett till lägre arbetslöshet. Det finns ekonomisk moderat politisk
              teori som säger att regeringens politik borde ha gett en högre
              sysselsättningsgrad och att långtidsarbetslösheten skulle sjunka.
            </seg>
            <seg n="479b81c8">
              Fru talman! I den moderata ekonomiska teorin är det så. Men verkligheten,
              den som alltid är viktigare än kartan, säger någonting annat.
              Då blir mina frågor till arbetsmarknadsministern:
            </seg>
            <seg n="c15847d5">
              Är det ett problem om verkligheten säger att regeringens politik
              inte har gett lägre arbetslöshet?
            </seg>
            <seg n="16cc2cee">
              Är det ett problem om verkligheten säger att regeringens politik
              inte har lett till en högre sysselsättningsgrad?
            </seg>
            <seg n="3c1ea807">
              Är det ett problem om verkligheten säger att långtidsarbetslösheten
              växer?
            </seg>
            <seg n="3caa043d">
              Det är viktigt att komma ihåg det som vi har att förhålla oss
              till och inte vad vi skulle önska att vi hade att förhålla oss
              till.
            </seg>
            <seg n="f14b5308">
              Det kom ut en rapport om just långtidsarbetslösheten häromveckan,
              en rapport om att antalet långtidsarbetslösa som inte haft ett
              jobb i mer än två år fortsätter att öka och är uppe i närmare
              70 000 personer. Det är de personer som regeringens politik och
              arbetsmarknadsministern nu gärna vill glömma och inte prata om.
              Då vill man tricksa med statistiken i stället.
            </seg>
            <seg n="0f0c232f">
              Hur reagerar Moderaterna i regeringen när delar av regeringen,
              till exempel Centerpartiet, kräver åtgärder med anledning av att
              man ser att långtidsarbetslösheten ökar? Ja, Anders Borg lovar
              ingenting. Han är inte beredd att utfästa några löften. Den enda
              kommentaren från den moderata finansministern i regeringen är:
              Vi får se hur arbetsmarknaden utvecklas de kommande åren.
            </seg>
            <seg n="7edc8c4a">
              Det är reaktionen på verkligheten, att långtidsarbetslösheten
              biter sig fast.
            </seg>
            <seg n="0307970c">
              Oavsett vilka forskare vi vill citera och oavsett vilka politiska
              ekonomiska teorier vi är anhängare av tror jag, fru talman, att
              väljarna vill att vi här i Sveriges riksdags kammare ska diskutera
              verkligheten. Och verkligheten är den att arbetslösheten nu är
              högre, att sysselsättningsgraden nu är lägre och att långtidsarbetslösheten
              växer med den moderata politiken.
            </seg>
            <seg n="de5a7941">
              Vad har arbetsmarknadsministern tänkt använda för aktiva åtgärder
              för att motverka detta, nu när det är mycket tydligt att de åtgärder
              man hittills har använt sig av inte har haft någon effekt? Vad
              vill arbetsmarknadsministern svara dem som drabbas av långtidsarbetslöshet
              och dem som riskerar att nu gå in i arbetslöshet i en lågkonjunktur?
            </seg>
            <seg n="034e1a27">
              Anf. 82 TOMAS TOBÉ (M):
            </seg>
            <seg n="09e53f5a">
              Fru talman! Jag vill börja med att ge Patrik Björck, Socialdemokraterna,
              rätt på en punkt. Det är oerhört viktigt att vi talar om verkligheten.
            </seg>
            <seg n="693d6ffa">
              Verkligheten visar att det är 200 000 fler jobb i Sverige i dag.
              Vi kan titta på sysselsättningsgraden, som jag tycker har varit
              väldigt intressant att debattera med socialdemokrater. Vi vet
              mycket tydligt att gruppen som är mellan 25 och 64 år är en mindre
              andel av arbetskraften i dag. Det är klart att detta påverkar.
              Men tittar vi på alla de olika grupper som finns i arbetsför ålder
              ser vi att sysselsättningsgraden har ökat med 2 procent. Det är
              oerhört positivt, och det är imponerande att svensk arbetsmarknad
              har klarat av detta, trots den mycket tuffa tid som Sverige har
              gått igenom.
            </seg>
            <seg n="f8ebfe1c">
              Sedan blir det lite intressant när Socialdemokraterna talar om
              statistiklaborerande. Det är inte vi som har försökt säga till
              journalister att 109 000 studenter ska räknas dubbelt bara för
              att frisera statistiken. Det är det Socialdemokraterna som har
              valt att lägga fram, som en rapport från riksdagens utredningstjänst.
            </seg>
            <seg n="45452018">
              Vi väljer att stå bakom de arbetskraftsundersökningar som finns
              från SCB.
            </seg>
            <seg n="5d2a7908">
              Däremot tycker jag att det är viktigt att vi fortsätter diskutera
              vad vi ska göra framåt, för än så länge är det bara kritik mot
              regeringen som verkar vara receptet för Socialdemokraternas arbetsmarknadspolitik.
              Jag tycker att det är oerhört viktigt att vi nu kommer vidare
              med de samtal som sker med parterna på arbetsmarknaden. Vi behöver
              för ungdomarna komma fram med fler lärlingsanställningar.
            </seg>
            <seg n="e3e0834d">
              Det här blir min fråga till arbetsmarknadsministern: Ser arbetsmarknadsministern
              framför sig att regeringen under mandatperioden kan återkomma
              för att ta initiativ till att vi ska få fler lärlingsanställningar
              på svensk arbetsmarknad?
            </seg>
          </u>
          <note type="speaker" n="989e18b2">
            Anf. 83 EVA-LENA JANSSON (S):
          </note>
          <u who="eva-lena_jansson_c25f33" xml:id="i-258a151e14a85378-0" n="7bc88f06">
            <seg n="aeea00a5">
              Fru talman! Jag får väl då säga att riksdagens utredningstjänst
              är en helt partipolitiskt obunden del av riksdagen som inte har
              någonting med Socialdemokraterna att göra mer än att man lägger
              fram utredningar till olika partier. Det är väl bra om Tomas Tobé
              också känner till det, att de inte är bundna till Socialdemokraterna,
              för det framskymtade att det var så.
            </seg>
            <seg n="54aceb52">
              Jag har några frågor till ministern eftersom ministern skriver
              i svaret att förändringar i arbetslöshetsförsäkringen ger fler
              arbeten. Kan ministern beskriva hur det går till? Hur blir det
              fler jobb för att arbetslösa blir fattigare och blir utförsäkrade
              från arbetslöshetsförsäkringen?
            </seg>
            <seg n="3553ef46">
              Är ministern och Tomas Tobé nöjda med att det är 8 procents arbetslöshet?
              Det framskymtar på något sätt att man är nöjd med politiken i
              alla fall.
            </seg>
            <seg n="92940998">
              Jag frågade i mitt förra inlägg angående jobb- och utvecklingsgarantin
              om det fortfarande är det som är den bästa åtgärden med fas 3,
              utifrån vad statssekreteraren sade när hon företrädde regeringens
              politik, att det är den bästa politik vi har, för det är det enda
              alternativ vi har.
            </seg>
            <seg n="a3b39db4">
              Det står i ministerns svar att man tillför mer pengar för att
              öka antalet handläggare. Men det talar ju inte om ifall det har
              en bra effekt när det gäller att få ut människor i jobb. Poängen
              med arbetsmarknadspolitiken måste vara att få ut människor i sysselsättning,
              utbildning och jobb.
            </seg>
            <seg n="6fa1648d">
              Jag hoppas, fru talman, att ministern svarar på de här frågorna.
              Hur blir det fler jobb för att man gör förändringar i arbetslöshetsförsäkringen?
              Det vore intressant att få reda på.
            </seg>
          </u>
          <note type="speaker" n="ac095d61">
            Anf. 84 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-d4488967e9419647-1" n="a698a184">
            <seg n="952f7ec5">
              Fru talman! Först ska vi reda ut det här. Jag satt i skatteutskottet
              när Riksrevisionen gjorde en utvärdering av jobbskatteavdraget.
              De sade faktiskt, Hillevi Engström, att om man kör den simulering
              som regeringen har valt att göra kan det betyda 70 000 jobb. Men
              de kunde inte säga om det var sant eller inte, om det har varit
              någon tillväxt på grund av det, för det gick inte att mäta. Det
              är precis det professor Eva Mörk säger. Det går inte att se. Så
              är det.
            </seg>
            <seg n="86c94f9c">
              Sedan säger Tomas Tobé att det är imponerande. Ni är väldigt
              nöjda över er arbetsmarknadspolitik. Det har varit 200 000 nya
              jobb. Ja, så är det ju. Men vad synd att inte de jobben kom till
              Gävleborg, Tomas Tobé! Där är nämligen över 17 000 människor arbetslösa.
            </seg>
            <seg n="49256860">
              Vi måste sluta att tricksa och leka med ord och siffror. Det
              här är faktiskt ett stort bekymmer, arbetsmarknadsministern. Ungdomar
              får inte jobb. Man lägger ned olika verksamheter. Folk får inte
              hjälp till den omställning som krävs. Det är vad det handlar om.
              Det är allvarliga saker. Det är ingenting som är imponerande med
              det, Tomas Tobé. Vad är det som är imponerande med att unga människor
              inte kommer ut i arbete eller att de blir inlåsta i fas 3?
            </seg>
            <seg n="0bfc3bb2">
              Låt mig bara få upprepa de svar som jag fick av arbetsmarknadsministern
              som handlar just om fas 3. Jag ställde två frågor: Varför göra
              dem fattiga? Varför inte ge dem utbildning?
            </seg>
            <seg n="660b795e">
              Svaret på den första frågan var att regeringen tar ansvar för
              Sveriges ekonomi. Svaret på den andra frågan, om varför man inte
              ger dem mer utbildning, var att det knappt var lönt, för de har
              varit arbetslösa så länge.
            </seg>
            <seg n="b88e881f">
              För mig är detta brutala svar.
            </seg>
          </u>
          <note type="speaker" n="45208fe2">
            Anf. 85 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-26" n="92adb200">
            <seg n="6a166ece">
              Fru talman! Patrik Björck uttrycker sig som att man kan dividera
              fram och tillbaka om forskning och att verkligheten alltid är
              intressantare. Då kan man ställa sig frågan: Vems verklighet?
              Vad ska vi förhålla oss till?
            </seg>
            <seg n="0203535e">
              Det är ganska rimligt att vi förhåller oss till den offentliga
              statistik som förs i Sverige och som vi kan se varje månad i form
              av arbetskraftsundersökningar. Den handlar bland annat om den
              statistik som Arbetsförmedlingen har och de prognoser som Konjunkturinstitutet
              gör. Annars blir diskussionen väldigt svår. Om Patrik Björck har
              en verklighet och någon annan har en annan verklighet är det bra
              om vi har den officiella statistiken att förhålla oss till.
            </seg>
            <seg n="b1bdd40b">
              Jag håller inte heller med om påståendet att det tricksas med
              statistiken. Tvärtom efter valet 2006 har vi ju anslutit oss till
              och lyft fram den internationella statistiken där man mäter gruppen
              1574 år i stället för den statistik som Socialdemokraterna tidigare
              hade där man mätte gruppen 1664 år. Det är klart att det påverkar
              statistiken när vi mäter arbetslöshet utifrån att man kan vara
              ända upp till 74 år.
            </seg>
            <seg n="ebe91afc">
              Detta är ett tydligt exempel på att regeringen inte alls räds
              någon statistik tvärtom.
            </seg>
            <seg n="41bce3c4">
              Jag tycker att Tomas Tobé tar upp några viktiga saker. Vad gör
              regeringen? Jag skulle säga att vi gör ganska mycket. Det som
              långsiktigt kommer att förbättra situationen för ungdomar är framför
              allt att vi gör förändringar i skolan. Det är A och O att ungdomar
              har en bättre grund att stå på och att alla barn blir sedda utifrån
              de förmågor de har.
            </seg>
            <seg n="616db03e">
              Gymnasieskolan som görs om är en viktig del, och där har vi stöd
              i forskningen som säger att väldigt många ungdomar har slagits
              ut från gymnasieskolan när man gjorde den till treårig, teoretisk
              och högskoleförberedande. Forskningen är väldigt tydlig med att
              den gymnasieskola som nu genomförs kommer att vara bättre anpassad
              för fler grupper.
            </seg>
            <seg n="689c6603">
              Sedan är det mycket riktigt så att våra grannländer har bättre
              erfarenheter av lärlingssystem än vad Sverige har, där många regeringar
              har misslyckats under väldigt många år. Det handlar dels om lärlingsutbildningar
              i gymnasieskolan, där det förbereds en proposition på Utbildningsdepartementet
              med 50 procent i skolan och 50 procent på arbetsmarknaden, dels
              om den utredning som Claes Stråth nu tittar på med lärlingsprovanställningar.
            </seg>
            <seg n="440f730e">
              Det som är viktigt och avgörande är också att arbetsmarknadens
              parter välkomnar den här typen av system. Om inte arbetsgivarna
              vill ta hand om och ge ungdomar möjligheter till utbildning är
              det ett problem. Jag sätter ett väldigt stort hopp till de samtal
              som förs med arbetsmarknadens parter när det gäller detta. Jag
              tycker också att det finns ett intresse. Staten är villig att
              ställa upp, men vad som behövs för att varaktigt sänka jämviktsarbetslösheten
              och få en högre sysselsättning har vi varit tydliga med.
            </seg>
            <seg n="d237b70f">
              Många ungdomar som i dag kan motiveras att gå tillbaka till skolan
              får också det förhöjda studiebidraget som är ett generöst bidrag
              på 6 500 kronor varje månad för att slutföra sin utbildning. Men
              för många ungdomar är detta inget alternativ. Man vill ut och
              jobba. Man vill inte gå tillbaka till skolan just nu, och därför
              blir Socialdemokraternas rop på utbildning, utbildning, utbildning
              som ett rop i öknen. De här ungdomarna är inte motiverade just
              nu. Alla ungdomar ska däremot kunna få en andra chans. Det tycker
              jag är viktigt.
            </seg>
            <seg n="207d4110">
              Jag tycker också att det är oerhört viktigt att det blir billigare
              för arbetsgivare att anställa en ung person som har en bristfällig
              utbildning och inte så mycket erfarenhet. Om en arbetsgivare använder
              sig av nystartsjobb i kombination med halverade arbetsgivaravgifter
              innebär det att arbetsgivaren betalar 40 procent lägre lönekostnad
              totalt. Det är en väldigt stor subvention för en arbetsgivare,
              och då ska vi också veta att de här ungdomarna inte har särskilt
              höga löner från början i kollektivavtalen, så det borde vara mer
              attraktivt. Då har vi en viktig hemläxa att göra att också förmå
              arbetsgivare att våga ta in en mindre erfaren och mindre kunnig
              person till en lägre kostnad i form av nystartsjobb och sänkta
              arbetsgivaravgifter.
            </seg>
          </u>
          <note type="speaker" n="0ec6cd42">
            Anf. 86 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-396a273464d91bd1-2" n="53ad4cb4">
            <seg n="fa8fbbde">
              Fru talman! Tack, arbetsmarknadsministern! När jag säger att
              ni tricksar med statistiken är det för att ni väljer och vrakar
              bland siffrorna. Så kan man alltid göra. Ni vill inte prata om
              sysselsättningsgrad eller arbetslöshet. Ni pratar om att det har
              skapats fler jobb eller att antalet jobb har ökat. Det är klart
              att eftersom ungdomskullarna är stora och antalet svenskar är
              större än någonsin så finns det fler i arbetsmarknaden. Men arbetslösheten
              är naturligtvis det som är den intressanta frågan, det vill säga
              hur många av dem som finns i arbetsmarknaden är arbetslösa respektive
              finns i sysselsättning. Där har regeringens politik misslyckats.
            </seg>
            <seg n="4e79307b">
              Jag kan faktiskt hålla med arbetsmarknadsministern om att det
              är viktigt vems verklighet vi diskuterar. Då tycker jag att det
              är helt rimligt att använda sig av den verklighet som beskrivs
              till exempel av SCB eller Arbetsförmedlingen.
            </seg>
            <seg n="db8403e0">
              Om vi då börjar med det och använder oss av den statistiken och
              att vi är överens om att det är den som gäller så kan vi säga,
              om vi går med Arbetsförmedlingens statistik, fru talman, att antalet
              långtidsarbetslösa som varit utan arbete i minst 24 månader har
              ökat kraftigt de tre senaste åren. Även under perioder då arbetslösheten
              har minskat så ökar långtidsarbetslösheten, säger Arbetsförmedlingen.
            </seg>
            <seg n="2f6f3b5d">
              Siffror från Arbetsförmedlingen visar att knappt 27 000 hade
              varit utan arbete minst två år i januari 2009. I dag är den siffran
              uppe i nästan 70 000. Även när arbetslösheten minskade i mitten
              av 2010 fortsatte gruppen mest långvarigt arbetslösa att bli fler.
              Det är en verklighet som beskrivs av Arbetsförmedlingens officiella
              siffror som jag och arbetsmarknadsministern är överens om att
              använda.
            </seg>
            <seg n="ee7e9d23">
              6 600 personer varslades om uppsägning i januari i år jämfört
              med 2 600 samma period för ett år sedan. Det är en kraftig ökning.
              Enligt Arbetsförmedlingens siffror är i dag 8,7 procent öppet
              arbetslösa eller i åtgärder. Det är arbetsmarknadsministern nöjd
              med. Det gör mig mycket bekymrad, fru talman.
            </seg>
            <seg n="6e3bcaaf">
              Det här var de siffror som Arbetsförmedlingen beskriver, alltså
              den verklighet som vi är överens om att använda.
            </seg>
          </u>
          <note type="speaker" n="5b86fe9d">
            Anf. 87 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-27" n="92adb200">
            <seg n="1025f9df">
              Fru talman! Jag tror att vi också ska tänka lite grann på dem
              som lyssnar på den här debatten. Den är nämligen för viktig för
              att trasslas till alltför mycket med statistik.
            </seg>
            <seg n="e6052ee3">
              Vi kan vara överens om att arbetslösheten är för hög. Långtidsarbetslösheten
              är för hög, speciellt för äldre personer över 55 år. Däremot ligger
              vi relativt sett bra till i förhållande till andra EU-länder när
              det gäller ungdomsarbetslöshet. Ungdomar är arbetslösa kortare
              perioder, och dem som det är oroande för är de ungdomar som har
              en bristfällig utbildning.
            </seg>
            <seg n="ad645efe">
              Därför vill vi nu motivera ungdomar att komma tillbaka till skolan,
              men som jag nämnde i mitt tidigare inlägg är det många som i dag
              bara vill komma ut och arbeta. De längtar ut till en arbetsgivare
              som vill se dem, och de vill visa att de också kan. Jag tror dock
              att många av dessa ungdomar så småningom kan motiveras att komma
              tillbaka till skolan.
            </seg>
            <seg n="f3acd028">
              Det finns ingen quick fix, och det vet Patrik Björck, utan det
              finns en palett, en verktygslåda som måste innehålla en massa
              olika saker. Det måste vara billigare för arbetsgivare. Det måste
              vara enklare för arbetsgivare. Vi måste också motivera arbetsgivare
              att ta ett socialt ansvar för ett hållbart arbetsliv, för allt
              annat är ohållbart.
            </seg>
            <seg n="b5cf920c">
              Det är ohållbart att förtidspensionera människor av arbetsmarknadsskäl
              eller säga att det är bra att många är borta i långa sjukskrivningar
              fast de har arbetsförmåga. Vi kan se att en stor andel av dem
              som är på Arbetsförmedlingen i dag är sådana som tidigare var
              sjukskrivna eller hade förtidspension.
            </seg>
            <seg n="767a5113">
              Nu närmar de sig arbetsmarknaden, men det finns också fördomar
              hos arbetsgivare där man ser med rädsla på att anställa en person
              som varit borta från arbetsmarknaden i fem, tio eller femton år,
              även om både jag och Patrik Björck vet att de personerna också
              vill och kan bidra. Vi måste därför göra det attraktivt för arbetsgivare
              att få in dessa personer.
            </seg>
            <seg n="9f0b904c">
              Vi behöver göra många saker samtidigt. Jag tycker inte att situationen
              är tillräckligt bra. Det är därför vi satsar så stora resurser
              på en aktiv arbetsmarknadspolitik.
            </seg>
            <seg n="728d422d">
              Jag vill också tacka interpellanterna för en angelägen och viktig
              debatt.
            </seg>
          </u>
          <note n="5b2b6ba3">
            Överläggningen var härmed avslutad.
          </note>
          <note n="74c67bdb">
            15 § Svar på interpellation 2011/12:243 om hållbart arbetsliv
          </note>
          <note type="speaker" n="21c81b50">
            Anf. 88 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-28" n="92adb200">
            <seg n="ceecb33b">
              Fru talman! Raimo Pärssinen har frågat mig vilka åtgärder jag
              avser att vidta för att övriga servicearbetare, till exempel maskinrengörare,
              och fabriksarbetare, maskinoperatörer, städare med flera som i
              dag ofrivilligt måste lämna arbetslivet i förtid ska få möjlighet
              att arbeta fram till den dagen de fyller 65 år.
            </seg>
            <seg n="933dabe3">
              Jag vill inledningsvis betona att alla, oavsett vad man arbetar
              med, har rätt till en god arbetsmiljö. En grundläggande förutsättning
              för att uppnå detta är att arbetsgivare följer de lagar och regler
              som gäller inom arbetsmiljöområdet och arbetar systematiskt med
              det förebyggande arbetsmiljöarbetet.
            </seg>
            <seg n="0790987f">
              Bakgrunden till Raimo Pärssinens fråga är den aktuella diskussionen
              om ett arbetsliv högre upp i åldrarna. Sverige, liksom många andra
              länder, befinner sig i en utveckling där en allt större andel
              av befolkningen består av äldre. Det innebär ökade påfrestningar
              på välfärdsystemen i form av bland annat sjukvård, äldreomsorg
              och pensioner.
            </seg>
            <seg n="b3080e52">
              Regeringens ambition, att så många som möjligt kan delta i arbetslivet
              utifrån sin egen förmåga, blir utifrån detta perspektiv allt viktigare.
              Det gäller också i fråga om att göra det möjligt och attraktivt
              för fler att arbeta högre upp i åldrarna.
            </seg>
            <seg n="7611ba56">
              En positiv faktor i sammanhanget är att allt fler håller sig
              friska högre upp i åldrarna. Sju av tio i åldern 6575 år uppger
              enligt SCB:s undersökningar att hälsotillståndet är gott. Utifrån
              detta är det naturligt att allt fler både vill och kan arbeta.
              Regeringen har också genomfört flera reformer för att göra det
              mer lönsamt att arbeta. Den som är 65 år eller äldre får till
              exempel dubbla jobbskatteavdrag och är dessutom berättigad till
              ett förhöjt grundavdrag. Allt fler har också valt att stanna kvar
              i arbetslivet. Det är sannolikt att arbetet i sig för många bidrar
              till en ökad hälsa längre upp i åren.
            </seg>
            <seg n="9036e005">
              Arbetsmiljöverket har som tillsynsmyndighet i uppgift att identifiera
              och att nå de arbetsplatser där risken för att människor drabbas
              av allvarliga olyckor eller arbetssjukdomar är hög. Myndigheten
              genomför i detta syfte också branschspecifika insatser. Utöver
              Arbetsmiljöverkets ordinarie verksamhet gav regeringen i maj 2011
              verket i uppdrag att utveckla och genomföra särskilda insatser
              för att förebygga att kvinnor slås ut från arbetslivet på grund
              av arbetsmiljörelaterade problem. Uppdraget syftar till att ge
              ökad kunskap om kvinnors arbetsmiljö och bättre metoder för att
              i tillsynsarbetet uppmärksamma risker för belastningsskador. Regeringen
              har gett 20,5 miljoner kronor till Arbetsmiljöverket för satsningen
              som ska pågå fram till 2014.
            </seg>
            <seg n="aed68e92">
              För att möjliggöra ett långsiktigt hållbart arbetsliv för fler
              är det viktigt att också ha ett långsiktigt perspektiv i arbetsmiljöarbetet.
              Felaktiga belastningar tidigt i arbetslivet kan medföra skador
              som visar sig långt senare. Det kan också vara så att vissa arbeten
              inte är lämpliga under ett helt arbetsliv.
            </seg>
            <seg n="72d11e04">
              Den 14 april 2011 tillkallade regeringen en särskild utredare
              för översyn av pensionsrelaterade åldersgränser och möjligheter
              för ett längre arbetsliv. Regeringen har i direktivet särskilt
              pekat på att arbetsmiljön spelar en viktig roll för förutsättningarna
              att arbeta längre. I uppdraget ingår därför att analysera och
              ta fram förslag till åtgärder inom arbetsmiljöområdet som ger
              förbättrade förutsättningar för att arbeta längre upp i åldrarna.
              Utredningen ska redovisa sin analys av hinder och möjligheter
              den 15 april i år, och uppdraget ska slutredovisas den 1 april
              2013.
            </seg>
            <seg n="bb7b46ec">
              Det är regeringens ambition att ingen ofrivilligt ska behöva
              lämna arbetslivet i förtid och att fler som vill och kan ska kunna
              arbeta även efter det att de har fyllt 65 år.
            </seg>
          </u>
          <note type="speaker" n="3c36e8db">
            Anf. 89 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-d4488967e9419647-2" n="a698a184">
            <seg n="10a3cc07">
              Fru talman! Tack, ministern, för svaret! Jag ställde den här
              interpellationen med tanke på den diskussion som blossade upp
              om önskemålen att fler skulle kunna jobba till 75 år. Då tyckte
              jag att det var lämpligt att ställa en fråga och ha en debatt
              med ministern om vad som kan göras för att fler ska kunna jobba
              till 65 år. Om vi tittar på till exempel LO-förbundens medlemmar
              kan vi se att de lämnar arbetslivet vid 61 års ålder därför att
              de är utslitna. Jag kan ta exemplet Byggnads där genomsnittet
              är 61 år, eller Metall där det är 62 år.
            </seg>
            <seg n="1b127280">
              Det är också många kvinnor inom LO:s förbund som har ständig
              värk men som inte kan lämna arbetslivet av ekonomiska skäl.
            </seg>
            <seg n="98a75a0f">
              Det är arbetsmiljön det hänger på. Det är alltså vad man gör
              på jobbet som är oerhört viktigt. Det betyder att man antingen
              kan avsluta sitt arbetsliv vid fullgod vigör vid 65 års ålder
              eller bli tvungen att lämna i förtid. Den främsta orsaken till
              att många människor lämnar arbetslivet i förtid är faktiskt brister
              i arbetsmiljön.
            </seg>
            <seg n="ed00fb93">
              Det är ju så att den fysiska arbetsmiljön har förbättrats för
              många, men absolut inte för alla. De senaste 20 åren har tempot
              ökat kraftigt på jobben och i företagen. Företagen försöker minimera
              arbetskostnaderna med så kallad precisionsbemanning. Det sker
              också en uppkvalificering av olika arbetsuppgifter i de flesta
              branscher.
            </seg>
            <seg n="29b484f0">
              Samtidigt är det så, Hillevi Engström, att andelen arbetare och
              lägre tjänstemän med utarmande arbetsuppgifter ökar. Andelen som
              ständigt upprepar samma arbetsmoment många gånger per timme ökade
              med 10 procent bland både arbetare och tjänstemän om vi mäter
              från 1991 till 2009.
            </seg>
            <seg n="20214ca7">
              Det här är ett oerhört stort bekymmer. Jag tackade ju för svaret,
              men låt mig få kommentera det också. Vad skriver ansvarigt statsråd
              i regeringen? Det finns ett stycke om att man faktiskt har infört
              dubbla jobbskatteavdrag för dem som jobbar längre. Min fråga var
              ju ställd utifrån hur man ska få fler att orka jobba till 65 år.
              Då kommenterar ministern det med att man nu får skattelättnader
              om man jobbar längre än till 65 år. Det hör ju inte hit.
            </seg>
            <seg n="c0648e7c">
              En bra sak i svaret det har jag kommenterat tidigare också är
              en satsning på Arbetsmiljöverket som ska ta sig an kvinnors arbetsmiljö.
              Men min fråga blir: Varför ska den vara tillfällig? 40 procent
              av alla kvinnliga Metallmedlemmar har faktiskt också hög risk
              för förslitningsskador och måste förmodligen lämna arbetslivet
              före 65 års ålder.
            </seg>
            <seg n="a9c11b78">
              Nåja, regeringen har här tagit krafttag och tillsatt en särskild
              utredare som ska ta fram förslag till åtgärder inom arbetsområdet
              som ger förbättrade förutsättningar för människor att arbeta längre
              upp i åldrarna. Frågan är bara: Var i detta arbete finns Arbetsmiljöverket
              som ni har skurit ned så kraftigt, med 157 miljoner kronor? Nu
              ska det här kanske ersättas av en särskild utredare som faktiskt
              ska slutredovisa inom ett år. Det är ganska fort det också, men
              är det detta vi ska vänta på? Är det Alexanderhugget för att se
              till att fler ska orka jobba till 65 år? Låt mig tvivla, fru talman!
            </seg>
          </u>
          <note type="speaker" n="3a953e03">
            Anf. 90 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-80fd69cff411c1c6-0" n="4cb36102">
            <seg n="963b14d0">
              Fru talman! Jag tänkte lyfta fram några positiva aspekter utifrån
              den interpellation som Raimo Pärssinen har ställt i dag. Jag tycker
              att verklighetsbilden blir väldigt dyster. Då kanske det är bra
              att få lyssna till lite andra siffror än dem vi har hört.
            </seg>
            <seg n="0a3e5156">
              Vi kan konstatera att vi har ökat genomsnittsåldern i arbetslivet
              de senaste åren med ett par år. Det måste vara ett tecken på att
              vi har dels en bättre arbetsmiljö, dels en friskare personal.
              Jag tror inte att man skulle orka arbeta längre upp i åren om
              man inte hade just de positiva faktorerna.
            </seg>
            <seg n="9cb92dae">
              Visst håller jag med Raimo Pärssinen om att arbetsmiljön är en
              underskattad fråga. Tyvärr har inte Socialdemokraterna under sin
              långa regeringsperiod lyckats särskilt väl heller. Det var ju
              inte bättre förr.
            </seg>
            <seg n="7987386e">
              Historiskt sett kan jag säga att man i hela arbetsmiljöarbetet
              har utgått från en väldigt typisk manlig miljö. När jag läser
              arbetsmiljölagen kan jag tycka att det blir väldigt mycket fokus
              på just den fysiska arbetsmiljön ur en industrimiljösynpunkt.
              Alldeles för lite kraft har under åren lagts på kvinnors arbetsmiljöer
              och alldeles för lite kraft har lagts på det som gäller den psykosociala
              arbetsmiljön.
            </seg>
            <seg n="a7b19f19">
              Jag tycker att det är väldigt bra att vi i dag lyfter in fler
              aspekter på vad som är en god arbetsmiljö. Självklart måste vi
              också väga in vad det är som gör människor sjuka. Vad är det som
              gör att människor håller sig friska längre upp i åren?
            </seg>
            <seg n="afe1aee9">
              Tidigare var ett mål att sänka pensionsåldern, att gå i pension
              tidigare. Nu har vi helt andra utmaningar. Nu gäller det att förlänga
              arbetslivet. Det gör att vi står inför nya problem.
            </seg>
            <seg n="e753b062">
              Sedan 1995 har medellivslängden ökat i Sverige. Vi har också
              lyckats bra i att förbättra arbetsmiljön för de typiska industrijobben,
              trots de siffror som Raimo Pärssinen presenterade här. Men fortfarande
              är kunskapen om kvinnors arbetsmiljö alldeles för dålig. Därför
              är jag glad att regeringen har gett ett särskilt uppdrag att ta
              fram mer kunskap och få fram de orsaker som gör att kvinnor inte
              orkar arbeta lika länge, är mer sjukskrivna och blir förtidspensionerade
              i större utsträckning än män.
            </seg>
            <seg n="7aa24122">
              Man ska ge svar på varför kvinnor hamnar i ett sämre läge. Detta
              är oerhört väsentligt om vi ska klara av den demografiska utveckling
              vi ser framför oss. Det som också är glädjande och som jag tycker
              att vi ska lyfta fram är att medelarbetstiden per vecka har ökat
              de senaste 20 åren. Det är viktigt att lyfta fram.
            </seg>
            <seg n="246e2b56">
              Det var inte bättre förr, utan det är bättre nu. För åldersspannet
              5559 år har genomsnittsåldern ökat två år och för de äldre har
              den ökat tre år. Detta är positiva siffror som vi ändå måste väga
              in.
            </seg>
            <seg n="6d1448c1">
              Det är naturligtvis glädjande att hälsotillståndet är så mycket
              bättre bland människor när de går i pension i dag. De är inte
              utslitna på samma sätt som förr. Det blir bättre. Det måste vi
              ta till oss. Allt var inte bättre förr. Det kommer att bli bättre
              framöver. Historien var mörkare, och framtiden ser ljusare ut.
            </seg>
          </u>
          <note type="speaker" n="b364ce4b">
            Anf. 91 KURT KVARNSTRÖM (S):
          </note>
          <u who="kurt_kvarnstrom_a18356" xml:id="i-9266fa157ecaa40b-0" n="784f3a0f">
            <seg n="56e1f341">
              Fru talman! Tack, ministern, för svaret! Jag vill också rikta
              ett tack till Raimo Pärssinen som har lyft upp denna viktiga fråga:
              Vad gör vi i dag för dem som faktiskt vill försöka att fortsätta
              jobba? Vilka åtgärder har vi vidtagit?
            </seg>
            <seg n="3f3b18e2">
              Frågan aktualiseras delvis genom pensionssystemet. Men den viktigaste
              delen är kanske inte att tala om åldern utan om de grupper som
              inte riktigt orkar fram. Det är det Raimo har lyft fram. Vi behöver
              diskussionen. Vad gör vi för de grupper som inte riktigt orkar
              fram ens till 65 år? Vilken utveckling av företagshälsovården
              har skett under dessa år? En viktig del är det arbete som sker
              ute på arbetsplatserna. Det är ett målmedvetet arbete som måste
              ske för att lösa frågorna. Vad har hänt på området? Har det hänt
              någonting? Vad har hänt med rehabiliteringen av de äldre?
            </seg>
            <seg n="96b3ca9c">
              Jag vill påstå att det har gått i fel riktning. De skärpta kraven
              på hälsa som sjukförsäkringen innehåller innebär att de som har
              en svag position bland de äldre är de som har tryckts ut ur sjukförsäkringssystemet
              och ur sina anställningar. En hel del av dem kommer vi att hitta
              i statistiken för långtidsarbetslösa, som vi hörde talas om i
              den tidigare debatten. Det är en effekt av en strikt tillämpning
              av sjukförsäkringen så att människor inte ryms inom den, i stället
              för att rikta insatserna så att människor kan komma tillbaka.
            </seg>
            <seg n="345b7267">
              Det fanns en åtgärd som riktade sig till äldre som hade svårt
              att komma in på arbetsmarknaden, nämligen plusjobben. Regeringen
              inledde med att omgående avsluta dem, och de äldre gavs därför
              inte möjlighet att med stöd av den typen av arbete i ett lugnare
              tempo finnas kvar i vårt samhälle.
            </seg>
            <seg n="6e0a1f94">
              Den förändring som har skett för de 330 000 som hade förtidspension
              innebär i dag att de inte har något som helst stöd från vare sig
              arbetsförmedling eller försäkringskassa när de vill få hjälp för
              att komma tillbaka till arbetslivet. Hur ser ministern på den
              frågan? Varför ger man inte de 330 000 människorna något stöd
              för att komma tillbaka?
            </seg>
            <seg n="008993f5">
              En annan fråga som jag måste lyfta upp i sammanhanget, som föranleds
              av statsrådets svar, gäller den äldre gruppen. Arbetsmarknadsministern
              har talat om kontakter med arbetsmarknadens parter. De som i dag
              fortsätter att jobba efter 65 års ålder är i stor omfattning helt
              oförsäkrade. Vad har arbetsmarknadsministern gjort för att se
              till att människor som fortsätter i arbetslivet efter 65 år faktiskt
              är försäkrade när de går till jobbet om dagarna?
            </seg>
            <seg n="cc38e201">
              Det finns en stor grupp helt oförsäkrade människor. Jag anser
              inte att regeringen har gjort någonting för den gruppen för att
              få en rimlig situation och för att de också ska kunna tjäna in
              till sin pension på sikt. Det tar slut vid 65 år för stora grupper
              på arbetsmarknaden. Vad har arbetsmarknadsministern gjort för
              den gruppen?
            </seg>
          </u>
          <note type="speaker" n="9a49a092">
            Anf. 92 EVA-LENA JANSSON (S):
          </note>
          <u who="eva-lena_jansson_c25f33" xml:id="i-258a151e14a85378-1" n="7bc88f06">
            <seg n="65bcd2dd">
              Fru talman! Tack, Raimo Pärssinen, för en viktig interpellation!
            </seg>
            <seg n="2f75dfc4">
              Statsrådets svar gjorde mig lite bekymrad. Katarina Brännström
              ställer faktiskt en relevant fråga. Vad är det som gör människor
              sjuka av arbetet?
            </seg>
            <seg n="dc14eb1a">
              Gertrud Åström gjorde en jämställdhetsutredning åt den förra
              socialdemokratiska regeringen. Hon konstaterade att otrygga anställningar
              gör människor sjuka. Deltidsarbetslösa kvinnor blir sjuka. Om
              man ska säkerställa att människor blir friska ska man se till
              att de inte jobbar deltid. Det var Gertrud Åströms recept. Det
              var därför det lades fram ett förslag om rätt till heltidsanställningar.
            </seg>
            <seg n="0d0430d8">
              Jag ger ett medskick till regeringen. Läs Gertrud Åströms utredning!
              Den var viktig och bra.
            </seg>
            <seg n="890e7b2b">
              Ministern sade också i sitt svar att vissa arbeten inte är lämpliga
              under ett helt arbetsliv. Kan ministern beskriva vad det är för
              typ av arbeten som inte skulle vara lämpliga?
            </seg>
            <seg n="e96f4221">
              Innan jag kom in i riksdagen hade jag uppdrag som skyddsombud.
              Jag kan arbetsmiljölagen hyfsat. Där sägs att arbetsmiljön ska
              vara förenlig med människors fysiska och psykiska förutsättningar
              för arbetet. Om man då säger att vissa arbeten inte är lämpliga
              under ett helt arbetsliv innebär det per definition att det finns
              arbeten som inte följer arbetsmiljölagen.
            </seg>
            <seg n="7465e9df">
              En grundläggande förutsättning för att uppnå god arbetsmiljö,
              säger arbetsmarknadsministern, är att arbetsgivarna följer de
              lagar och regler som gäller inom arbetsmiljöområdet och arbetar
              systematiskt med förebyggande arbetsmiljöarbete. Skyddsombuden
              har en viktig roll i det arbetet. Samverkan ska ske med skyddsombud
              om det finns ett sådant. I den arbetsmarknadssituation som finns
              i dag, med många som har otrygga anställningar, finns också många
              som är rädda att ta på sig ett facklig uppdrag, framför allt att
              vara skyddsombud.
            </seg>
            <seg n="b0640982">
              Att vara skyddsombud kan innebära att man begär att paragraferna
              6 och 6a i arbetsmiljölagen ska tillämpas, det vill säga begär
              att arbetsgivaren ska vidta åtgärder för att uppnå en tillfredsställande
              arbetsmiljö och åstadkomma ett tillrättaläggande av de problem
              som finns på arbetsplatsen. Att lägga fram denna begäran får konsekvenser
              i relationen med arbetsgivaren. Det har i alla fall jag konstaterat.
              Om man har en visstidsanställning kanske man undviker att lägga
              fram en sådan begäran.
            </seg>
            <seg n="13209d25">
              Med detta kopplat till de undersökningar som Gertrud Åström har
              gjort undrar jag om arbetsmarknadsministern är beredd att se över
              lagen om anställningsskydd när det gäller begreppet visstidsanställningar,
              det vill säga göra det möjligt för fler att få heltidsanställningar.
              Det gäller alltså att lagstifta om rätten till heltid.
            </seg>
            <seg n="86f7a9e9">
              Tänker arbetsmarknadsministern satsa på att fler skyddsombud
              finns på fler arbetsplatser och ge Arbetsmiljöverket större resurser
              att granska arbetsplatser med ohälsa?
            </seg>
          </u>
          <note type="speaker" n="b0202b64">
            Anf. 93 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-29" n="92adb200">
            <seg n="26bf39ab">
              Fru talman! Arbetsmiljöarbetet är oerhört viktigt. Katarina Brännström
              tar upp två viktiga frågor, nämligen den fokusering som har funnits
              på manligt dominerade arbetsplatser och på män i fråga om att
              förebygga arbetsskador och se till att alla har en bra arbetsmiljö.
            </seg>
            <seg n="b5514b7f">
              När man tittar på dem som inte tror sig om att kunna arbeta till
              pension finns en överrepresentation av kvinnor. Var jobbar dessa
              kvinnor? Jo, till exempel som undersköterskor, vårdbiträden eller
              lärare inom den offentliga sektorn.
            </seg>
            <seg n="74027c7d">
              Det är förstås oerhört problematiskt. Men samtidigt är det en
              stor utmaning, och det finns stora möjligheter att förbättra den
              situationen eftersom det är vi förtroendevalda politiker som är
              arbetsgivare i offentlig sektor och ser att rekryteringsbehovet
              blir enormt framöver. Flera hundra tusen kommer att lämna den
              offentliga sektorn, och kommuner och landsting får stora rekryteringsbehov.
              Där måste man förstås se till att arbetsmiljön blir oändligt mycket
              bättre.
            </seg>
            <seg n="2ed18e36">
              Jag delar Eva-Lena Janssons analys att just rätten att jobba
              heltid är viktig. För Moderaternas del har det varit oerhört viktigt
              att säga till våra företrädare i kommuner och landsting att de
              ska jobba mer aktivt med att bereda fler möjlighet att arbeta
              heltid. Vi vet att det brister i såväl alliansstyrda som socialdemokratiska
              kommuner och landsting när det gäller möjligheten att arbeta så
              att man kan försörja sig på sin lön.
            </seg>
            <seg n="85fb3119">
              I dag är det trots allt så, om vi ska se det lite positivt, att
              fler män och kvinnor bedömer att de kan jobba längre upp i åldrarna.
              Det går alltså åt rätt håll.
            </seg>
            <seg n="0bb9e36e">
              När det gäller arbetsmiljölagen har arbetsgivaren ett enormt
              stort ansvar för att anpassa arbetssituationen till dem som är
              anställda. I mitt interpellationssvar står det att vissa arbetsuppgifter
              kanske inte är lämpliga långt upp i åldrarna, och det kan vara
              fysiskt ansträngande jobb, att man måste kunna springa snabbt
              och lyfta tungt. När man närmar sig 60-årsåldern har kroppen kanske
              fått en del smällar under vägen som gör att man ska ha andra arbetsuppgifter
              eller inte ha de tunga arbetsuppgifterna lika ofta eller lika
              monotont. Det är där arbetsgivarna har ett enormt viktigt ansvar.
            </seg>
            <seg n="a7f0a987">
              Jag tror också att det är viktigt att Arbetsmiljöverket ser över
              hur de fördelar sina resurser när det gäller inspektioner, så
              att det är en jämn och bra balans mellan arbetsplatser med såväl
              mest kvinnor som mest män och att de i sitt föreskriftsarbete
              ser till att de föreskrifter som rör till exempel psykosocial
              arbetsmiljö omfattar de nya problem som finns inom offentlig sektor
              när det gäller hot och våld och de delarna. Där kan det behöva
              göras ännu mycket mer.
            </seg>
            <seg n="ab40bb3f">
              Jag fick en fråga från Kurt Kvarnström om förtidspensionerade.
              Utan att det är mitt specifika område är min uppfattning att de
              visst kan få stöd från Arbetsförmedlingen. De kan också jobba
              och behålla en större del av sin inkomst innan den börjar räknas
              av steglöst mot förtidspensionen. Mer specifikt hur det här är
              konstruerat kan vi återkomma till. Men det är viktigt att de som
              är förtidspensionerade och vill och kan arbeta söker sig tillbaka
              till arbetsmarknaden i någon utsträckning, för vi kommer att behöva
              dem.
            </seg>
            <seg n="140dcbb8">
              Jag vet att många som blev förtidspensionerade under förtidspensionens
              glansdagar, när 140 personer varje dag lämnade arbetsmarknaden
              för att gå till förtidspension, skulle vilja komma tillbaka och
              få en arbetsgemenskap, kanske inte bara för att tjäna pengar utan
              också för att känna att man är behövd och kan bidra. De är så
              klart också välkomna till Arbetsförmedlingen.
            </seg>
          </u>
          <note type="speaker" n="3ccef186">
            Anf. 94 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-d4488967e9419647-3" n="a698a184">
            <seg n="b4e43702">
              Fru talman! Jag vill bara påminna Katarina Brännström om att
              när vi hade arbetsmiljödebatten här för tre veckor sedan var svaret
              från henne och Moderaterna att det här med att fler ska kunna
              jobba till 65 år var regelförenklingar. Om hon inte minns det
              kan hon titta i protokollet.
            </seg>
            <seg n="6a94561c">
              Nu får vi höra att Arbetsmiljöverket ska se över sina uppgifter.
              Varför inte ge dem mer resurser? Varför ska det vara så omöjligt
              om vi är helt överens om att det här är en mycket viktig fråga?
            </seg>
            <seg n="4f5f1fe6">
              Varför går ni ut och förolämpar dem som blir tidigt utslitna
              i sitt arbetsliv på grund av att de har arbetsuppgifter som tär
              på kroppen eller tär på psyket? Då går ni ut och säger att fler
              borde jobba till 75 år. Och när jag då frågar vad regeringen tänker
              göra för att fler ska orka till 65 år får jag svaret att en särskild
              utredare ska komma med de svaren. Det är inte det svar som Katarina
              Brännström gav, att det är regelförenklingar.
            </seg>
            <seg n="cf2b26ef">
              Det är det som har upprört så många i Sverige. Det är det som
              har upprört dem som jobbar inom vården eller inom industrin. De
              monotona arbetena inom industrin har blivit fler. Fler har ett
              kortare arbetsinnehåll och får göra samma saker med kroppen repetitivt
              gång efter annan.
            </seg>
            <seg n="7671cbc2">
              Då skriver ansvarig minister att ni minsann har sänkt skatten
              för dem som jobbar efter 65 år. Men min fråga var: Vad gör ni
              för att de ska orka fram till 65 år? Det är klart att det klang
              till i svenska folket när ni kom ut med propån att fler borde
              jobba till 75 år. Om ni åtminstone hade balanserat det och sagt
              att ni gör allt, att ni ska samla arbetsmiljöforskningen så att
              de återigen kan ta samlade steg för en bättre arbetsmiljö den
              forskning som ni bara helt sonika lade ned. När ministern nu blir
              pressad i den frågan säger hon att ni ska tillsätta en utredning
              och se om det finns behov av en samlad arbetsmiljöforskning.
            </seg>
            <seg n="bb596c67">
              Vi kritiserade att ni tog bort 157 miljoner kronor från Arbetsmiljöverket,
              kapade antalet inspektörer och därmed inspektioner, och nu säger
              ni att ni satsar lite grann. Då gör ni det handfallet lite tillfälligt
              fram till 2014. Varför inte lägga in de pengarna så att de finns
              i verket och man hela tiden kan kalkylera med dem och använda
              dem på ett rimligt sätt?
            </seg>
            <seg n="0a62fda3">
              Fru talman! I går träffade jag Arbetsmiljöverkets inspektörer
              på en konferens i Falun. De får mer och mer uppgifter, men de
              får inte mer resurser. Nu säger ansvarig minister att Arbetsmiljöverket
              får se till att använda resurserna på ett effektivare sätt. Skulle
              det vara avgörande i den här frågan? De behöver mer resurser.
              Det behövs fler inspektioner. Det är 4 procent av alla arbetsplatser
              som nås av Arbetsmiljöverket. Vi har en arbetsmarknad som växer
              sig vildvuxen, och vi har en facklig organisationsgrad som sjunker,
              och det på grund av er politik.
            </seg>
            <seg n="ba084ee7">
              När ministern nu svarar på det här säger hon: Ja, men vi har
              sänkt skatten för dem som jobbar efter 65, och nu tillsätter vi
              en utredare som ska svara på frågan hur fler ska kunna jobba till
              65 år. Det är provocerande. Diskussionen om att kunna jobba till
              75 år kommer att leva kvar länge.
            </seg>
          </u>
          <note type="speaker" n="8e9e1e72">
            Anf. 95 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-80fd69cff411c1c6-1" n="4cb36102">
            <seg n="40ed55c9">
              Fru talman! Jag kan hålla med Raimo Pärssinen om en enda sak,
              och det är att det finns mycket kvar att göra. Det har gjorts
              mycket, men det finns mycket kvar att göra. Men det vore intressant
              att någon gång få höra ett förslag om vad som borde göras från
              Raimo Pärssinen när han står i talarstolen.
            </seg>
            <seg n="61cd5117">
              Jag kan glädja Raimo Pärssinen med att tala om att det går åt
              rätt håll där ute i arbetsmiljön, trots alla svartmålningar vi
              får höra. Jag har den senaste månaden varit ute på många arbetsplatsbesök,
              och det är positivt att lyssna på vad människor säger. Det går
              framåt. Det är mindre tunga lyft. Det är mindre statiska jobb.
              Det är fler möjligheter att få heltid. Det är fler möjligheter
              att arbeta flexibelt. Det går åt rätt håll, Raimo Pärssinen.
            </seg>
            <seg n="6f3dfcb9">
              Antalet arbetsolyckor har minskat kraftigt. De har minskat med
              65 procent sedan 90-talet. När det gäller sjukfrånvaro och arbetshälsa
              var kulmen 2002 och 2003. Vilka styrde Sverige då? Ja, inte var
              det Alliansen i alla fall. Antalet sjukfall är nu på en historiskt
              låg nivå. Antalet arbetssjukdomar har också sjunkit betydligt,
              och utvecklingen fortsätter att vara positiv.
            </seg>
            <seg n="7a72ce31">
              Det ser fortfarande dystert ut med möjligheter till heltid, även
              i borgerliga kommuner men i fler socialdemokratiskt styrda kommuner.
              Utvecklingen går alldeles för sakta, så här tycker jag att Raimo
              Pärssinen och hans kamrater ska göra fler saker för att förbättra
              detta.
            </seg>
            <seg n="1bef9671">
              Se också till verkligheten när det gäller detta att jobba till
              75! Ni måste också se samhällsutvecklingen och de demografiska
              problem vi har framför oss. Det är klart att fler måste arbeta
              längre. Det är fånigt att påstå någonting annat. Ni vet det, och
              om ni skulle få makten någon gång kommer ni att säga precis samma
              sak som vi säger nu. Det är fakta.
            </seg>
          </u>
          <note type="speaker" n="fdf72740">
            Anf. 96 KURT KVARNSTRÖM (S):
          </note>
          <u who="kurt_kvarnstrom_a18356" xml:id="i-9266fa157ecaa40b-1" n="784f3a0f">
            <seg n="001b93aa">
              Fru talman! Det är faktiskt så, ministern, att de 330 000 förtidspensionerade
              människorna inte är välkomna till Arbetsförmedlingen och Försäkringskassan.
              De är inte prioriterade att få de insatser som de många gånger
              önskar sig. Jag hoppas att ministerns besked här håller när det
              gäller den praktiska verkligheten för dessa människor.
            </seg>
            <seg n="8e9db666">
              Jag har blivit uppringd av flera i denna grupp som inte får något
              stöd. De har sin pension, och de får klara sig själva. Ni har
              ställt 330 000 människor utan stöd från olika samhällsorganisationer.
              Det är en stor grupp.
            </seg>
            <seg n="72f0d790">
              Det andra jag lyfte fram och som jag tycker är anmärkningsvärt,
              och där det inte har hänt någonting på dessa fem år, är att de
              som fortsätter att jobba efter 65 år till allra största del är
              oförsäkrade efter 65 år. Vad tänker arbetsmarknadsministern göra
              åt det?
            </seg>
            <seg n="78cf523b">
              Jag tycker att det är oanständigt att vi har ett arbetsliv som
              ser ut på det sättet och som fortsätter att se ut på det sättet.
              Arbetsgivarna borde ta sitt fulla ansvar när det gäller de här
              frågorna. Jag vill inte tillbaka till den tid vi hade en gång
              då vi skulle leva med att driva skaderegleringsfrågorna i allmänna
              domstolar om någon skadas. Här borde det finnas en större ambition
              att se de brister vi har i arbetslivet än att bara sänka skatten
              och tro att det är den enda lösningen.
            </seg>
            <seg n="6e3c5931">
              Den andra fråga jag ställde och som jag gärna vill ha svar på
              är: Varför tog man bort plusjobben? De var en riktad insats till
              de grupper som har en svag ställning på arbetsmarknaden de som
              är äldre och som har svårt att komma tillbaka. Vad har man över
              huvud taget gjort på detta område för de äldre?
            </seg>
            <seg n="00e874d2">
              Den kanske allra viktigaste delen, som jag återkommer till, är
              att det måste finnas ett aktivt arbete ute på arbetsplatserna
              för att lösa dessa frågor i vardagen. Var finns insatserna när
              det gäller företagshälsovården ute i företagen och ute där jobben
              ska letas på för att människor ska ha en möjlighet att fortsätta
              arbetslivet?
            </seg>
          </u>
          <note type="speaker" n="a7369b6e">
            Anf. 97 EVA-LENA JANSSON (S):
          </note>
          <u who="eva-lena_jansson_c25f33" xml:id="i-258a151e14a85378-2" n="7bc88f06">
            <seg n="ca1ab4c0">
              Fru talman! En del får bättre arbetsmiljö, men en del får sämre.
              Det är det Raimo Pärssinen försöker peka på: En del människor
              kommer att ha möjlighet att jobba länge medan andra inte får göra
              det. Det största slöseri vi har i dag är att inte låta människor
              jobba. Vi har en stor andel arbetslösa, och vi har till och med
              många som slås ut från arbetslivet. Sedan är det en annan sak
              att de inte omfattas av dagens sjukförsäkring eftersom de inte
              är tillräckligt sjuka enligt regeringens regler.
            </seg>
            <seg n="50186a87">
              Katarina Brännström nämner att det är färre som har fått en arbetsskada
              godkänd. Försäkringen är både rättsosäker och ojämställd. LO:s
              och TCO:s rättsskydd har konstaterat att kvinnor som skadar sig
              i offentlig sektor inte får sin arbetsskada godkänd. De trillar
              ur sjukförsäkringen och finns inte med i någon statistik. Det
              är nästan befängt att då säga att det blir bättre på jobben.
            </seg>
            <seg n="2f9a4782">
              Fråga de ungdomar som jobbar i callcenterverksamhet det är mest
              ungdomar som jobbar där om de tycker att de har goda arbetsvillkor!
              Några kommer att säga ja. Men många kommer också att tala om den
              prestationsångest de känner och den övervakning de lever under
              därför att arbetsgivarna hela tiden kontrollerar exakt hur lång
              tid ett samtal tar. Fråga de anställda på Posten i dag! Det är
              ett företag där jag själv har jobbat och som är ett helt annat
              företag i dag. Många av de starkaste säger: Jag klarar inte av
              det här jobbet längre. Många vet inte hur de ska klara av de två
              tre sista åren innan de fyller 65. Finns det möjlighet att över
              huvud taget vara kvar i arbetslivet?
            </seg>
            <seg n="3d8bc9bd">
              När man säkerställer att människor har otrygga anställningar
              påverkar det också skyddsombudens roll. Jag har försökt poängtera
              skyddsombudens roll, men jag noterar att arbetsmarknadsministern
              frångick frågan helt och hållet. Det finns stora oseriösa arbetsgivare
              som struntar i arbetsmiljön. Vi kan se det framför allt hos dem
              som utnyttjar F-skattsedlar de bryr sig inte om arbetsmiljön.
              Många byggnadsarbetare dog förra året, och många av dem gjorde
              det hos oseriösa arbetsgivare. Problemet är mångfasetterat, men
              jag tycker inte att regeringen gör tillräckligt.
            </seg>
          </u>
          <note type="speaker" n="2c2e05e0">
            Anf. 98 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-30" n="92adb200">
            <seg n="3c55a461">
              Fru talman! Någon nämnde Arbetsmiljöverket. Jag tycker att det
              är en effektiv och kompetent myndighet. De har också blivit mycket
              mer effektiva i sin kontrollverksamhet, och de arbetar på ett
              bättre sätt med analyser och riskbedömningar.
            </seg>
            <seg n="3d84fc93">
              Eva-Lena Jansson tog upp skyddsombuden och att de har en viktig
              roll. Det tycker jag också. Det är därför skyddsombud och fackliga
              förtroendemän har ett förstärkt skydd. Jag tycker att det är angeläget
              att de har det så att man vågar slå larm om problem som finns
              på arbetsplatsen.
            </seg>
            <seg n="3db7a0ef">
              Regeringen bereder nu frågan om bättre sanktioner för en dålig
              arbetsmiljö. Jag tror nämligen att det är viktigt att det ska
              vara lätt att göra rätt men att det ska kosta att göra fel och
              utsätta anställda för risker och ohälsa. Arbetsgivarna har långtgående
              skyldigheter i arbetsmiljölagen att anpassa uppgifterna efter
              individens egna förhållanden.
            </seg>
            <seg n="18545711">
              Kurt Kvarnström nämnde i sitt tidigare inlägg någonting om vikten
              av det konkreta jobbet ute på arbetsplatserna. Jag håller med
              om det. Det är där ute man måste se till att arbetsmiljön är betryggande.
              Där spelar skyddsombud och fackliga företrädare en viktig roll.
              De flesta arbetsgivare vill förstås inte utsätta sina medarbetare
              för ohälsa eller för skador, men där behöver fler hjälpa till.
            </seg>
            <seg n="3b5d7154">
              Jag delar inte den bild som Raimo Pärssinen ger uttryck för att
              regeringen skulle förolämpa personer som går till jobbet. Det
              är tvärtom. Jag skickade häromveckan ett kort till en av dem som
              varje dag, fast han är gammal, går till sitt jobb och kör dumper.
              Han är 79 år och säger att han älskar sitt jobb. Även de som är
              äldre och som vill arbeta ska kunna göra det och välkomnas på
              arbetsplatsen.
            </seg>
            <seg n="5b4608e6">
              Jag har stor respekt för de personer som har ett fysiskt och
              psykiskt belastande arbete. Låt mig vara tydlig med det. Det är
              självklart att alla i Sverige inte kommer att kunna jobba till
              65 år. En del kommer att drabbas av ohälsa och sjukdomar. Då är
              det viktigt att vi som kan arbeta gör det och bidrar till att
              vi har en bra sjukvård och en bra äldreomsorg. Men de som kan
              har i dag ingen rättighet att arbeta längre än till 67 år. Det
              är det som regeringen vill se över. Vi vill göra det möjligt för
              den som vill, orkar och kan att arbeta längre upp i åldrarna.
              I dag är det till och med så inom en del statliga myndigheter
              att man inte ens får jobba efter 65 års ålder om man inte arbetar
              heltid eftersom det finns brister i systemen för till exempel
              tjänstepension. Arbetsgivaren säger: Antingen jobbar du heltid
              till 67 eller så behöver du inte jobba alls! Sådana här hinder
              vill vi förstås undanröja så att man kan arbeta längre upp i åldrarna
              om man orkar och vill.
            </seg>
            <seg n="a44c2575">
              Vi kan också se hur många förmedlingar som växer fram där man
              förmedlar seniorer. Det kan vara byggnadsarbetare, lärare och
              alla möjliga yrkeskategorier som jobbar lite grann utifrån sin
              förmåga och sitt intresse. De kanske vill få extrapengar, men
              det kan också bero på att de tycker att det känns meningsfullt.
              Det tror jag är viktigt.
            </seg>
            <seg n="a5550815">
              En fråga om företagshälsovården nämndes här. Jag tycker att det
              är en viktig instans. Fler företag har också stimulerats genom
              ekonomiska stöd att ansluta sig till företagshälsovård. Det är
              viktigt att fler arbetsgivare ansluter sig till en företagshälsovård
              som är anpassad och som kan ge de anställda ett relevant och bra
              stöd och minska ohälsan.
            </seg>
          </u>
          <note type="speaker" n="d24261c2">
            Anf. 99 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-d4488967e9419647-4" n="a698a184">
            <seg n="d2236712">
              Fru talman! Jag ska börja med att säga att jag har en oerhörd
              respekt för min svärfar. Han är 75 år, och han jobbar på.
            </seg>
            <seg n="7d6ebbc3">
              Den fråga som jag har ställt här är: Vad har regeringen för respekt
              för dem som inte orkar jobba till 65? Och på vilket sätt manifesterar
              ni denna respekt? Vad är det för åtgärder ni vill vidta? Jo, det
              är en ensamutredare som ska ta fram förslagen.
            </seg>
            <seg n="8136a738">
              Varför kan ni inte göra som vi vill och satsa på mer personal
              på Arbetsmiljöverket, se till att det blir högre kunskapsnivå,
              fler inspektioner, bättre jobb med föreskrifter och bättre jobb
              med systematiskt arbetsmiljöarbete? Varför kan ni inte tillåta
              regionala skyddsombud att göra besök på företag som har kollektivavtal
              men inga fackliga medlemmar? Varför ska det vara så svårt? Dessutom
              är det ingenting som kostar.
            </seg>
            <seg n="8b0fa91f">
              Varför ändrar ni inte er politik och ser till att vi får en samlad
              forskning? Forskning är oerhört viktigt. Fråga forskarvärlden!
              Jag har varit på samma konferenser som ministern. Ni måste se
              till att vi får en samlad forskning om arbetsmiljön. Det är oerhört
              viktigt.
            </seg>
            <seg n="853c95f1">
              Återupprätta en väl fungerande företagshälsovård! Reformera denna
              förödande rehabiliteringskedja! Se till att de anställda får möjligheter
              till kompetensutveckling! Det är några av de förslag vi lägger
              fram som vi tycker är relevanta och som flyttar frågan framåt
              så att fler kan orka jobba till 65 år. Ministern har respekt för
              dem som orkar jobba efter 65 år. Det är bra. Det har jag också.
              Men ministern borde också visa respekt för att man vill göra någonting
              för att de ska orka jobba till 65 år.
            </seg>
          </u>
          <note type="speaker" n="e3c02e61">
            Anf. 100 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-31" n="92adb200">
            <seg n="9a0eb568">
              Fru talman! Jag tackar för interpellationen. Jag tycker att den
              är mycket viktig. Arbetsmiljön är en viktig del av arbetslinjen.
              Det handlar om att färre ska slås ut och färre förtidspensioneras.
              I dag har vi minskat det. Jag tror att det är 150 000 färre förtidspensionärer.
              Vi har minskat ohälsan. Hälften så många är sjukskrivna hälften
              så lång tid, vilket är positivt.
            </seg>
            <seg n="557383cd">
              Jag har en otrolig respekt för alla dem som går till jobbet,
              om inte Raimo Pärssinen hörde det tidigare, fast man har ett psykiskt
              eller fysiskt tufft, tungt och slitsamt arbete. Jag är också införstådd
              med att en del kommer att drabbas av ohälsa hur mycket vi än gör,
              och vi ska göra ännu mer.
            </seg>
            <seg n="1b062d81">
              Jag tror inte att lösningen är så enkel som Raimo Pärssinen säger,
              nämligen att Arbetsmiljöverket ska göra fler inspektioner. De
              kommer inte att kunna vara ute i tillräckligt stor utsträckning
              på de flera hundra tusen arbetsplatser som finns. Det viktiga
              arbetsmiljöarbetet måste ske ute på arbetsplatserna.
            </seg>
            <seg n="9a83cb84">
              Jag håller med Raimo Pärssinen om att det är viktigt med arbetsmiljöforskning
              om nya risker och risker som kommer tillbaka. Regeringen bereder
              de förslag som finns om ett kunskapscentrum för arbetsmiljö. Det
              kan finnas skäl att sammanhållet sprida forskningsresultat. Däremot
              tror jag inte att idén att ha ett arbetsmiljöinstitut, som fanns
              tidigare, är rätt väg att gå. Det tycker inte heller de som satt
              i Arbetsmiljöpolitiska kunskapsrådet.
            </seg>
            <seg n="8e9e8a1b">
              Arbetsmiljön är, som jag sade tidigare, en otroligt viktig del
              i arbetslinjen. Färre ska slås ut, och fler ska kunna komma in
              och jobba ända upp till pensionsåldern, och de som vill och orkar
              ska kunna jobba ännu lite längre. Det kommer vi att behöva på
              sikt för att vi ska kunna ha en bra sjukvård och äldreomsorg.
            </seg>
          </u>
          <note n="5b2b6ba3">
            Överläggningen var härmed avslutad.
          </note>
          <note n="5a18fd6c">
            16 § Svar på interpellation 2011/12:246 om otrygga anställningar
          </note>
          <note type="speaker" n="251e4392">
            Anf. 101 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-32" n="92adb200">
            <seg n="db9d3c23">
              Fru talman! Ann-Christin Ahlberg har frågat mig vad jag avser
              att göra för att minska antalet visstidsanställningar.
            </seg>
            <seg n="85cf36f4">
              Som jag relativt nyligen svarat i ett annat interpellationssvar
              här i kammaren (interpellation 2011/12:125) ser jag i nuläget
              inget behov av att göra några större förändringar i lagen (1982:80)
              om anställningsskydd.
            </seg>
            <seg n="99052bf2">
              Regeringens främsta mål under mandatperioden är att föra Sverige
              mot full sysselsättning och att därigenom minska utanförskapet.
              Centralt i det arbetet är att underlätta skapandet av nya anställningar
              för grupper med svårigheter att etablera sig på arbetsmarknaden
              och att skapa möjligheter att kvarstå i arbete.
            </seg>
            <seg n="493e6b91">
              Målet för arbetsrätten i stort är att skapa förutsättningar för
              ett arbetsliv som tillgodoser både arbetstagarnas och arbetsgivarnas
              behov av flexibilitet, trygghet och inflytande.
            </seg>
            <seg n="3f8bd754">
              Alla människor som kan och vill arbeta ska ges möjlighet att
              göra det utifrån sina förutsättningar. De arbetsrättsliga reglerna
              i Sverige ger goda förutsättningar för att kombinera trygga förhållanden
              på arbetsmarknaden med en hög sysselsättningsnivå.
            </seg>
            <seg n="f0717348">
              Det ska vara enkelt att anställa. Tillsvidareanställningar ska
              vara grunden på arbetsmarknaden, men tidsbegränsade anställningar
              spelar också en viktig roll.
            </seg>
            <seg n="d5035311">
              Det är viktigt att de anställningsformer som finns används på
              ett korrekt och ansvarsfullt sätt. Regeringens stora utmaning
              handlar om att människor ska komma in på arbetsmarknaden. Alla
              jobb behövs. Vår politik går inte ut på att hindra olika möjligheter
              till anställning utan på att driva en politik som skapar fler
              arbeten.
            </seg>
            <seg n="8b78f403">
              Mot denna bakgrund avser jag inte att göra något för att minska
              antalet visstidsanställningar i sig.
            </seg>
          </u>
          <note type="speaker" n="599a82cb">
            Anf. 102 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-5e8c16872a14ab68-0" n="802da852">
            <seg n="c9989439">
              Fru talman! Tack för svaret, Hillevi Engström! Jag förstår av
              det svar jag har fått att ministern inte har för avsikt att förändra
              de villkor som många drabbas av. Jag vet inte om ministern har
              läst Kommunals rapport Ständigt standby som handlar om visstidsanställdas
              villkor. Där ser man att antalet visstidsanställningar har ökat
              inom Kommunals organisationsområde. Ca 140 000 personer hade någon
              form av visstidsanställning år 2010. Det motsvarar 28 procent
              av alla anställda.
            </seg>
            <seg n="42faa10d">
              Det handlar inte bara om unga människor, utan över hälften av
              alla visstidsanställda var över 25 år. Genomsnittsåldern inom
              kommun och landsting var 35 år. Att vara 35 år och ha en visstidsanställning
              när man är mitt inne i livet och inte längre räknas som tonåring,
              även om man kanske så önskar ibland, kan mycket väl innebära att
              man är förälder till en eller flera tonåringar. Jag tycker att
              man ska kunna försörja sig själv som 35-åring. Man ska kunna känna
              en trygghet i att ha arbetstider som man vet om i god tid och
              inte, som det sägs i rapporten, ofta få veta dem väldigt sent.
            </seg>
            <seg n="a1af5ae2">
              Eftersom det här drabbar kvinnor mer än män får det också konsekvenser.
              Det ger dem inte möjligheter till ett mer jämställt eller jämlikt
              arbete eller arbetsvillkor. De har inte heller möjlighet att påverka
              sitt eget liv, försörja sig själva eller förena arbetsliv med
              familjeliv. Därför tycker vi att det är konstigt att man inte
              vill göra någonting för att förbättra de villkor som många kvinnor
              lever under.
            </seg>
            <seg n="20a4b37a">
              Vi vet också att kvinnor fortfarande har sämre löner och anställningsvillkor
              på olika sätt. Dessa visstidsanställningar är en av orsakerna
              till att kvinnor tjänar mindre än män. Även om man jämför kvinnor
              med kvinnor tjänar visstidsanställda enligt den här rapporten
              12 procent mindre i grundlön om vi tittar på heltid. Men vi vet
              att en visstidsanställd ofta får nöja sig med en väldigt låg sysselsättningsgrad,
              alltså deltid. Då blir den faktiska inkomstskillnaden så hög som
              51 procent. Detta påverkar givetvis inkomsten varje månad. Det
              påverkar hälsan och ger sämre möjligheter att klara sin egen eller
              sin familjs ekonomi om man blir sjuk eller arbetslös eller den
              dagen man blir pensionär.
            </seg>
            <seg n="b235fe06">
              År 2010 var 70 000 fler kvinnor än män visstidsanställda. Det
              är en siffra som talar för sig själv. Att vara visstidsanställd
              är ingen snabb väg till ett fast jobb. I Kommunals rapport Ständigt
              standby påvisas att efter tre års visstidsanställning har hälften
              fortfarande en visstidsanställning. Därför tycker vi att det är
              beklagligt att ministern inte har för avsikt att göra någonting
              åt det.
            </seg>
          </u>
          <note type="speaker" n="b293d911">
            Anf. 103 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-33" n="92adb200">
            <seg n="6fd966df">
              Fru talman! Jag kan hålla med om att många kommuner och landsting
              där kvinnor arbetar inte är särskilt bra arbetsgivare. Det är
              viktigt att de flesta anställningar på arbetsmarknaden är tillsvidareanställningar.
              Där har arbetsmarknadens parter ett mycket stor ansvar om man
              tror på den svenska modellen, och det gör regeringen. Vi har också
              gjort förändringar när det gäller allmän visstidsanställning och
              gjort en begränsning. Om man jobbar som visstidsanställd under
              mer än två år under en femårsperiod ska det leda till en tillsvidareanställning.
            </seg>
            <seg n="52c08363">
              Låt mig också säga att visstidsanställningar kan vara av en mängd
              olika slag. På en sådan könssegregerad arbetsmarknad som just
              kommuner, landsting och vårdsektorn är väldigt många kvinnor,
              och väldigt många är borta kortare eller längre perioder på grund
              av graviditet, föräldraledighet och den typen av ledigheter. Därför
              kommer det alltid att behövas ett viss mått av vikarier.
            </seg>
            <seg n="4fc399ff">
              Det är skillnad på visstid och visstid. En del visstidsanställningar
              kan vara under ett år eller ännu längre tid, men det kan också
              röra sig om rena springvikarier. Och det stora bekymret är väl
              dessa som alltid är standby.
            </seg>
            <seg n="f4b2f37d">
              Jag tycker att arbetsmarknadens parter har ett mycket stort ansvar
              att ta tag i den frågan och se till att de allra flesta anställningar
              är tillsvidareanställningar. I grunden är detta en viktig jämställdhetsfråga.
              Det är väl inte för inte som parterna på arbetsmarknaden inte
              har tagit den på samma allvar som man skulle ha gjort om arbetsmarknaden
              hade varit lite mindre könssegregerad. Där tror jag att parterna
              har en hemläxa att göra.
            </seg>
          </u>
          <note type="speaker" n="a8b36f3e">
            Anf. 104 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-5e8c16872a14ab68-1" n="802da852">
            <seg n="517d135a">
              Fru talman! I den här rapporten redovisas också det utanförskap
              som man får som visstidsanställd. Man får inte åka på konferenser,
              man får inte gå utbildningar och man får inte ens åka på de föreläsningar
              som de allra flesta får. Man vågar inte säga vad man tycker och
              tänker för man är rädd för att förlora en eventuell anställning.
              Man är också lite mindre benägen att ställa krav, även om det
              är reglerat i lag eller kollektivavtal att man har rätt att göra
              det. Nära hälften säger också att de inte fått löneförhöjning,
              och 45 procent har inte fått ta del av några som helst kompetensutvecklingsåtgärder.
            </seg>
            <seg n="85160a6e">
              Vi vet, precis som ministern också håller med om, att kvinnor
              är mer drabbade av de här otrygga anställningsformerna. Ändå gör
              man ingenting åt det. 70 000 fler kvinnor än män har det på det
              här sättet. Vi vet redan i dag att löneskillnaderna är väldigt
              stora med heltidsmått mätt oavsett vilket yrke man tittar på.
              Tar vi dessutom i beaktande att de som är visstidsanställda bara
              har halva lönen blir skillnaden ännu större då man ju inte betalar
              halva hyran eller halva matkassen för att man är visstidsanställd.
            </seg>
            <seg n="63c14ae0">
              Om man tycker att det är viktigt att kvinnor ska ha goda anställningsvillkor
              och löner som går att leva på måste man se på de strukturer som
              finns i samhället. Det är också viktigt att man inte pratar som
              om det vore ett ungdomsproblem och att de har en kort väg in på
              arbetsmarknaden, för så ser inte verkligheten ut. Det är inte
              bara på kommun- och landstingssidan där vi själva kan påverka
              som detta är ett problem, utan det är ganska vanligt på många
              fler ställen.
            </seg>
            <seg n="035f7f25">
              Den faktiska inkomstskillnaden mellan att ha en fast anställning
              och en visstidsanställning är 51 procent. Hälften av Kommunals
              medlemmar är visstidsanställda efter tre år. Det är en väldigt
              lång tid. Genomsnittsåldern är 35 år. Då är man inte längre ny
              på arbetsmarknaden, och man har all rätt att kunna försörja sig.
            </seg>
            <seg n="ff4f4a3f">
              Hälften av alla visstidsanställda på hela arbetsmarknaden får
              besked mindre än en vecka i förväg om hur man ska jobba. Det är
              väldigt svårt att planera vardagen och för hur familjen ska ha
              det. Det påverkar barn och vuxna.
            </seg>
            <seg n="40a6d1f2">
              Var femte kvinna uppger att deras beslut att skaffa barn påverkas
              av anställningsformen. Jag har aldrig hört någon man säga att
              han inte har för avsikt att skaffa barn för att han har en otrygg
              anställning, utan det är kvinnorna som känner så. Det här är en
              jämställdhetsangelägenhet som man måste ta på största allvar.
              Man diskriminerar faktiskt kvinnor på arbetsmarknaden. Det är
              inte okej att det är så 2012.
            </seg>
            <seg n="87ae8aba">
              Vi vet också att det här är en ekonomisk fråga för många arbetsgivare.
              Men vi vet att man kan vinna ännu mer ekonomiskt sett om man faktiskt
              städar upp bland alla visstidsanställda. Nynäshamn är ett typiskt
              exempel där man har tjänat mycket pengar på att sortera bort en
              hel del anställningsformer och organisera på ett mycket mer modernt
              sätt. Det har gett goda ekonomiska resultat.
            </seg>
          </u>
          <note type="speaker" n="5fec98b2">
            Anf. 105 EVA-LENA JANSSON (S):
          </note>
          <u who="eva-lena_jansson_c25f33" xml:id="i-258a151e14a85378-3" n="7bc88f06">
            <seg n="0e0da3e6">
              Fru talman! Jag hade inte tänkt gå in i den här debatten, men
              jag kunde inte låta bli efter en kommentar från statsrådet. När
              regeringen får kritik från EU-kommissionen när det gäller det
              här med visstidsanställningar är det väl rimligt att man tar ansvar?
              Man pratar om att kommunerna har ansvar, landstingen har ansvar,
              arbetsgivare har ansvar och facken har ansvar men regeringen då?
              Har inte regeringen ett ansvar? Har man inte ett ansvar att lägga
              fram en lagstiftning så att man kommer till rätta med de problem
              som Ann-Christin Ahlberg lyfter fram här?
            </seg>
            <seg n="8a786136">
              Det vore väl relevant att svara på frågan: Vad tänker regeringen
              göra? Ska man fortsätta att skylla på andra? Om man inte vill
              ta ansvaret kan man lika gärna lämna walk over, tycker jag.
            </seg>
            <seg n="edf623ed">
              Fru talman! Det vore intressant att höra om regeringen har ansvar
              för de här frågorna och om man i så fall tänker ta ansvar för
              dem. Det har visat sig att de som är visstidsanställda mår sämre.
              Vill man göra någonting åt det borde man väl göra någonting som
              ansvarig regering, tänker jag. Det blir intressant att höra vad
              statsrådet säger.
            </seg>
          </u>
          <note type="speaker" n="77c56e88">
            Anf. 106 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-34" n="92adb200">
            <seg n="55c6fb71">
              Fru talman! Det är otroligt viktigt att vi har flera vägar in
              på arbetsmarknaden. Det jag sade i mitt svar var att jag inte
              är beredd att stänga dörrar för människor att komma in på arbetsmarknaden.
              Jag tror inte heller att Socialdemokraterna är det, för det kommer
              alltid att behövas visstidsanställda. Människor blir sjuka, är
              barnlediga och så vidare, och då kommer det att behövas vikarier.
              Detsamma gäller vid arbetstoppar. Det är alltså en viktig del
              av arbetsmarknaden.
            </seg>
            <seg n="57fb4512">
              Det jag är förvånad över är att de svenska arbetsmarknadsparterna
              till exempel tecknar kollektivavtal som gör det möjligt att med
              en veckas varsel, på det sätt som Ann-Christin Ahlberg beskriver
              det, kalla in människor efter behov. Om man tror på den svenska
              modellen måste man också försäkra sig om att parterna har den
              möjligheten att teckna kollektivavtal och köpa och sälja i den
              svenska modellen. Visstidsanställningarna fyller en viktig funktion,
              skulle jag vilja säga.
            </seg>
            <seg n="457b328e">
              Jag kan också se att Socialdemokraterna är skeptiska till bemanningsföretag.
              Det är enligt dem inte heller så bra med bryggor in på arbetsmarknaden
              via bemanningsbranschen till exempel. Vi behöver väldigt många
              bryggor och vägar in på arbetsmarknaden, och vi kan inte stänga
              dem om vi ska nå målet om full sysselsättning.
            </seg>
            <seg n="c301dd3d">
              Svaret på Eva-Lena Janssons fråga är att regeringen bereder frågan
              som rör kommissionen och visstidsdirektivet, och där kommer vi
              att återkomma.
            </seg>
          </u>
          <note type="speaker" n="054cd687">
            Anf. 107 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-5e8c16872a14ab68-2" n="802da852">
            <seg n="dfad61d4">
              Fru talman! Vi socialdemokrater hade lagt fram ett förslag när
              vi var i regeringsställning att vi skulle minska visstidsanställningarna.
              Det tog regeringen bort fortare än kvickt när den tillträdde 2006.
              Det var då något som man aktivt gjorde när man försämrade för
              dem som har visstidsanställningar.
            </seg>
            <seg n="02068a7e">
              Kommunal har påvisat att det inte är någon snabb väg in på arbetsmarknaden
              att få en visstidsanställning. När genomsnittsåldern är 35 år
              bland de visstidsanställda måste man väl som arbetsmarknadsminister
              ta på största allvar att det behövs förändringar.
            </seg>
            <seg n="9c76d878">
              Ministern säger att visstidsanställningar fyller en viktig funktion.
              Om man vågar tänka lite mer modernt inser man att det finns mycket
              bättre lösningar på detta. Man kan ha anställningsformer där man
              kan förena arbetsgivarens och arbetstagarens intressen, där arbetstagaren
              kan vara med i planeringen och påverka arbetet och framför allt
              vara med i löneutvecklingen och få en lön han kan leva på, precis
              som alla andra. Det är väl inget orimligt krav att en 35-åring
              ska kunna försörja sig själv.
            </seg>
            <seg n="9f684883">
              Sju av tio på hela arbetsmarknaden vill ha en tillsvidareanställning.
              Om man har en politisk vilja gör man någonting åt det, och det
              tycker jag är viktigt. Det är lika viktigt för kvinnor som det
              är för män att kunna försörja sig själva och sin familj. I dag
              är det ett gammalt och förlegat system som råder att det är mannen
              som är den enda försörjaren.
            </seg>
            <seg n="68301411">
              Vi tycker att man måste rensa upp där och se över lagstiftningen.
            </seg>
          </u>
          <note type="speaker" n="28b9482e">
            Anf. 108 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-35" n="92adb200">
            <seg n="5588d79d">
              Fru talman! Tack för interpellationen, Ann-Christin Ahlberg!
              Jag håller med om att det här i grunden är en jämställdhetsfråga.
              Kvinnor behandlas sämre på den svenska arbetsmarknaden och kan
              inte försörja sig i samma utsträckning som män, och kvinnor drabbas
              av ohälsa och utslagning i större utsträckning.
            </seg>
            <seg n="c0d9121c">
              Som jag nämnde i en tidigare interpellationsdebatt handlar det
              ofta om kvinnor inom vård och omsorg och läraryrken där vi offentliga
              arbetsgivare är ansvariga. Det ser illa ut i många kommuner och
              landsting, såväl alliansstyrda som socialdemokratiskt styrda,
              där man inte ser till den här kategorin viktiga medarbetare.
            </seg>
            <seg n="38368476">
              På sikt kommer man att tvingas göra det när vi ser på rekryteringsbehovet.
              Vi har flera hundra tusen som ska rekryteras till vård och omsorg,
              och vi kan se att ungdomar i dag i väldigt liten utsträckning
              söker sig till vård- och omvårdnadsprogrammen på gymnasieskolan.
              Dessutom har många som arbetar i den sektorn inte relevant utbildning.
              De har gått helt fel program men hamnar ändå ofta i hemtjänst
              och i vård- och omsorgsyrken.
            </seg>
            <seg n="62e29602">
              Det är klart att det inte är bra, men samtidigt tror jag att
              arbetsmarknadens parter bör ha förmågan att råda bot på det förhållandet.
              Tror man på den svenska modellen, att den ska få finnas kvar,
              måste parterna ta ett större ansvar. Det är dessutom högst rimligt,
              som Ann-Christin Ahlberg säger, att även kvinnor ska kunna försörja
              sig på sin lön. Det är grunden i ett samhälle att kvinnor och
              män har ett jämställt förhållande.
            </seg>
            <seg n="9acf3b8e">
              Mitt svar i den här frågan är inte att detta kan uppnås genom
              lagstiftning. Vi som är arbetsgivare inom den offentliga sektorn
              sitter själva på makten och kan därmed se till att kvinnor har
              goda arbetsförhållanden och i större utsträckning kan leva på
              sin lön. Jag tror att visstidsanställningar är en viktig brygga
              in på arbetsmarknaden, men grunden är att de flesta anställningar
              ska vara sådana som i dag, och som också ökar, nämligen tillsvidareanställningar.
            </seg>
          </u>
          <note n="5b2b6ba3">
            Överläggningen var härmed avslutad.
          </note>
          <note n="c7afafa3">
            17 § Svar på interpellationerna 2011/12:248, 261 och 266 om arbetslöshetsersättningen
          </note>
          <note type="speaker" n="ec9ab5ff">
            Anf. 109 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-36" n="92adb200">
            <seg n="f3df312c">
              Fru talman! Johan Andersson har frågat mig hur jag ser på problematiken
              att så få omfattas av arbetslöshetsförsäkringen och om jag avser
              att vidta några åtgärder med anledning av det. Han har också frågat
              vilka långsiktiga ambitioner jag har med arbetslöshetsförsäkringen.
              Eva-Lena Jansson har frågat mig om jag avser att vidta några åtgärder
              för att ändra arbetsvillkoret i arbetslöshetsförsäkringen. Gunvor
              G Ericson har frågat mig om jag avser att se över kvalifikationsreglerna
              för a-kassan.
            </seg>
            <seg n="9c47559c">
              Regeringens mål är full sysselsättning. Alla som kan och vill
              ska kunna arbeta utifrån sin egen förmåga. Sedan regeringen tillträdde
              2006 har en rad reformer genomförts för att stärka arbetslinjen.
              Vi har infört jobbskatteavdraget, halverat arbetsgivaravgiften
              för ungdomar och sänkt restaurangmomsen, för att nämna några av
              dessa reformer. De reformer som har skett när det gäller arbetslöshetsförsäkringen
              är en del i detta arbete.
            </seg>
            <seg n="5c6ddf2d">
              När vi nu ser en oro i världsekonomin i form av en skuldkris
              behöver vi prioritera en offensiv jobbpolitik. Det handlar dels
              om att skapa bättre förutsättningar för tillväxt och sysselsättning,
              dels om aktiva insatser för omställning. I budgetpropositionen
              för 2012 satsar regeringen ytterligare 8 miljarder kronor de närmaste
              åren på en förstärkt arbetsmarknadspolitik i form av exempelvis
              mer arbetspraktik, mer arbetsmarknadsutbildning och fler arbetsförmedlare.
            </seg>
            <seg n="926ce4ef">
              Arbetslöshetsförsäkringen är en omställningsförsäkring, en försäkring
              som syftar till att ge trygghet under en omställningsperiod för
              den som går från ett arbete till ett annat. För att få del av
              försäkringen ska man även ha arbetat i viss omfattning. Det är
              rimligt, och vi anser inte att det förhållandet behöver ändras.
            </seg>
            <seg n="eddcc092">
              Gunvor G Ericson har frågat mig vilka åtgärder jag har för avsikt
              att vidta för att förbättra trygghetssystemen för den stora grupp
              som nu står helt utanför samt vilka åtgärder jag avser att vidta
              för att förhindra att arbetslösa utan ersättning hänvisas till
              försörjningsstöd. Alla som uppfyller arbetsvillkoret, det vill
              säga har arbetat ungefär halvtid under sex månader, kan kvalificera
              sig till grundförsäkringen.
            </seg>
            <seg n="43d6ce55">
              Arbetslöshetsförsäkringen består av två delar, dels en grundförsäkring,
              dels en frivillig inkomstrelaterad försäkring. Det är naturligt
              att ersättningen ser olika ut beroende på om den sökande har valt
              att ansluta sig till den frivilliga delen av arbetslöshetsförsäkringen
              eller inte. Regeringen har i budgetpropositionen för 2012 föreslagit
              reformer av försörjningsstödet i syfte att minska marginaleffekterna
              vid arbete.
            </seg>
            <seg n="b5ac92cc">
              Det är viktigt att se helheten i politiken. En del av dem som
              tidigare fick ersättning från arbetslöshetsförsäkringen får nu
              aktivitetsstöd inom garantierna. Tidigare kunde en ny ersättningsperiod
              i arbetslöshetsförsäkringen beviljas när dagarna tagit slut. Numera
              deltar individerna i stället i jobb- och utvecklingsgarantin,
              och en ungdom kommer in i jobbgarantin för ungdomar efter tre
              månader.
            </seg>
            <seg n="7bbad58c">
              Ungefär 60 procent av de arbetslösa som var inskrivna hos Arbetsförmedlingen
              2011 uppbar antingen arbetslöshetsersättning eller aktivitetsstöd.
              Denna andel har inte alls minskat i samma utsträckning som om
              man bara ser till ersättning från arbetslöshetsförsäkringen.
            </seg>
            <seg n="4d3c3fa8">
              Eva-Lena Jansson har frågat mig om jag avser att vidta några
              åtgärder för att avgiften till arbetslöshetsförsäkringen sänks.
              Vi har inte för avsikt att göra några förändringar av avgiften.
              Regeringen vill ha en arbetslöshetsförsäkring som i möjligaste
              mån är försäkringsmässig och där kostnaderna för arbetslösheten
              blir tydligare.
            </seg>
            <seg n="f9bb154c">
              Gunvor G Ericson har vidare frågat mig vilka åtgärder jag har
              för avsikt att vidta för att minska det verkliga utanförskapet.
              Regeringen bedriver en långsiktig sysselsättningspolitik för att
              möta utanförskapets utmaningar. Det innebär en kombination av
              åtgärder för att stimulera arbetsutbudet och efterfrågan på arbetskraft
              samt förbättra matchningen på arbetsmarknaden. Särskilda satsningar
              har inriktats på dem som står längst från arbetsmarknaden. Regeringens
              reformer har inneburit att nya grupper som varit borta från arbetsmarknaden
              lång tid nu kommit in på arbetsmarknaden.
            </seg>
            <seg n="8155220b">
              Allt fler människor tar avgörande steg från utanförskap och närmar
              sig arbetslivet. Ett sätt att mäta utanförskapet är att titta
              på antalet personer som försörjs i de olika trygghetssystemen,
              så kallade helårsekvivalenter, och enligt det måttet har utanförskapet
              minskat med 165 000 personer 2010 jämfört med 2006. Regeringen
              tänker fortsätta med en offensiv jobbpolitik för att minska utanförskapet
              ytterligare.
            </seg>
            <seg n="3f745e30">
              Gunvor G Ericson har också frågat mig vilka åtgärder jag avser
              att vidta för att utlandsfödda ska få samma möjlighet att delta
              i Arbetsförmedlingens program sett till de stora förändringar
              som skett sedan 2007. Inom ramen för den generella arbetsmarknadspolitiken
              är långtidsarbetslösa en prioriterad grupp, och utrikes födda
              utgör en del av denna grupp. Utöver det har flera insatser genomförts
              instegsjobben och nystartsjobben med en särskild profil för nyanlända.
              Dessutom har etableringsreformen införts; den har varit i kraft
              i ungefär ett år.
            </seg>
            <seg n="c8f28399">
              Sammantaget står regeringen för en inkluderande arbetslinje med
              en aktiv arbetsmarknadspolitik för att öka sysselsättningen och
              därmed minska utanförskapet.
            </seg>
          </u>
          <note n="96f02618">
            Då Gunvor G Ericson, som framställt en av interpellationerna,
            anmält att hon var förhindrad att närvara vid sammanträdet medgav
            förste vice talmannen att Mehmet Kaplan i stället fick delta i
            överläggningen.
          </note>
          <note type="speaker" n="cd28a9fa">
            Anf. 110 JOHAN ANDERSSON (S):
          </note>
          <u who="johan_andersson_126c48" xml:id="i-05045afba8748536-0" n="d029b725">
            <seg n="94c5acdd">
              Fru talman! Jag tackar arbetsmarknadsministern för svaret. Skälet
              till att jag ställde interpellationen var att vi för ett par veckor
              sedan hade en redovisning i arbetsmarknadsutskottet av Arbetsförmedlingen.
              Då var det en särskild fråga jag kommer inte ihåg vilken ledamot
              som ställde den om detta med ersättning, alltså hur många arbetssökande
              som har rätt till ersättning från försäkringen. Han hade svårt
              att få svar i samband med redovisningen, och därför fick vi senare
              en kompletterande handling som visade att så många som 61 procent
              år 2011 på årsbasis inte hade ersättning från försäkringen.
            </seg>
            <seg n="3e2da659">
              Detta märker vi naturligtvis i våra kommuner. Jag får rapporter
              om att försörjningsstödet sticker i väg i många av våra kommuner
              jag tror att ministern själv också nämnde det. Många har trott
              att det enkom berott på sjukförsäkringen, förutom andra delar,
              men det visar sig att det också har att göra med ersättningssystemet
              när det gäller arbetslöshetsförsäkringen.
            </seg>
            <seg n="98796450">
              Jag vet mycket väl att det pågår en utredning om hur det ska
              se ut beträffande a-kassan framgent, men vad jag förstår av ministerns
              svar i den här delen är man inte beredd att ändra de villkor som
              ligger till grund för att få rätt till ersättning.
            </seg>
            <seg n="c18072e4">
              Efter att vi haft detta uppe i utskottet har det förekommit en
              hel del artiklar om det i medierna. Dagens Nyheter hade en stor
              artikel den 23 februari med rubriken Ministern öppnar för nya
              a-kasseregler. När jag öppnade tidningen tänkte jag: Vad bra att
              man vill se över den delen. När jag sedan läste artikeln blev
              jag dock ganska besviken. Det var inte riktigt så. Nu vet vi att
              journalister och rubriksättare oftast inte är samma person, så
              det blev inte riktigt vad jag trodde.
            </seg>
            <seg n="389fc440">
              Jag har några korta följdfrågor till arbetsmarknadsministern.
              Utifrån den redovisning som Arbetsförmedlingen gjort och som ministern
              i den här delen också bekräftar, och med tanke på den utredning
              som pågår, undrar jag om man från regeringens sida inte är beredd
              att trots allt ändra villkoren på något sätt för att fler ska
              ges möjlighet att träda in i försäkringen. Det handlar alltså
              om kvalifikationsreglerna och arbetsvillkoren.
            </seg>
            <seg n="3703a331">
              Jag tycker att Eva-Lena Jansson har en viktig poäng när hon tar
              upp detta med kostnaden för att vara med i kassan. Vi har i dag
              helt orimliga system för hur den beräknas. I yrken som är lågavlönade
              har man oftast en dubbel eller till och med tredubbel avgift till
              systemet jämfört med andra yrken; det är beroende av arbetslösheten
              i respektive yrkeskategori. Det kan i vissa fall kännas ganska
              knepigt.
            </seg>
            <seg n="3e29ca44">
              Hur resonerar man från regeringens sida nu när det är så pass
              många som står utan försäkring och prognoserna visar på att det
              kommer att bli fler och fler som faller ur försäkringen eller
              inte ges möjlighet att träda in samt med tanke på kostnaderna
              för försörjningsstödet, framför allt för våra kamrater i våra
              kommuner? Hur ser man på den kommande försäkringen? Hur ska det
              se ut?
            </seg>
          </u>
          <note type="speaker" n="3b070240">
            Anf. 111 EVA-LENA JANSSON (S):
          </note>
          <u who="eva-lena_jansson_c25f33" xml:id="i-258a151e14a85378-4" n="7bc88f06">
            <seg n="895c13bb">
              Fru talman! Jag tackar statsrådet för svaret. I det svar jag
              fått står det att synpunkter ska lämnas per e-post senast den
              5 mars 2012 till Petra Capelle. Men eftersom jag inte fick svaret
              förrän i går tänkte jag lämna lite synpunkter nu, om statsrådet
              ursäktar.
            </seg>
            <seg n="7a212ed1">
              Först till min interpellation! Enligt uppgifter från Arbetsförmedlingen
              står drygt 120 000 arbetslösa utan ersättning från arbetslöshetsförsäkringen.
              Dessa är därmed hänvisade till att söka försörjningsstöd eller
              få ekonomiskt stöd av familj och vänner.
            </seg>
            <seg n="91a2a275">
              Detta ligger helt i linje med regeringens politik. På frågan
              om hur människor ska kunna försörja sig när krisen uppstått och
              man inte har rätt till a-kassa svarade statsminister Fredrik Reinfeldt:
              Man får stöd och hjälp av sina föräldrar, sin partner eller på
              annat sätt. Sist och slutligen finns det ju andra trygghetssystem
              som fångar upp människor.
            </seg>
            <seg n="86025033">
              Regeringen har kraftigt försämrat arbetslöshetsförsäkringen,
              och avgiften till försäkringen har höjts samtidigt som ersättningen
              har sänkts. Reglerna för att kunna ta del av försäkringen har
              också förändrats, vilket innebär att många inte klarar av att
              uppfylla villkoren.
            </seg>
            <seg n="f4887548">
              Mina frågor var därför:
            </seg>
            <seg n="dd1d8856">
              Avser arbetsmarknadsministern att vidta några åtgärder för att
              ändra arbetsvillkoren i arbetslöshetsförsäkringen? Svaret är nej.
            </seg>
            <seg n="81727f81">
              Avser arbetsmarknadsministern att vidta några åtgärder för att
              avgiften till arbetslöshetsförsäkringen sänks? Svaret är nej även
              där, om jag förstått det rätt.
            </seg>
            <seg n="bf319953">
              I en tidigare interpellationsdebatt angav arbetsmarknadsministern
              att försämringarna av arbetslöshetsförsäkringen skulle leda till
              fler arbeten. Arbetsmarknadsministern får nu tillfälle att svara,
              eftersom hon inte svarade på frågorna tidigare: Hur ger det fler
              arbeten att försämra arbetslöshetsförsäkringen?
            </seg>
            <seg n="de83dbca">
              I svaret anger arbetsmarknadsministern helt korrekt att arbetslöshetsförsäkringen
              är en omställningsförsäkring. Men tidigare har Tomas Tobé och
              finansminister Anders Borg här kallat de förändringar av arbetslöshetsförsäkringen
              som vi föreslår för bidragspolitik. Vilken är regeringens linje?
              Är det en omställningsförsäkring eller ett bidrag?
            </seg>
            <seg n="07043679">
              När det gäller arbetsmarknadspolitiken pratar regeringen om fas
              3. Man pratar i alla fall om jobb- och utvecklingsgarantin. Frågan
              är hur det hänger ihop med arbetslöshetsförsäkringen. Jag frågar
              om arbetslöshetsförsäkringen och vill veta varför man inte vill
              genomföra några förändringar. Det vi ser i dag är att andelen
              som lever på försörjningsstöd ökar. Hur kan det vara en aktiv
              arbetslinje? Det skulle jag vilja veta.
            </seg>
            <seg n="8bcba19a">
              Fru talman! Jag hoppas att arbetsmarknadsministern kan komma
              tillbaka och ge lite tydligare svar till mig på frågorna.
            </seg>
          </u>
          <note type="speaker" n="36d64d08">
            Anf. 112 MEHMET KAPLAN (MP):
          </note>
          <u who="mehmet_kaplan_6f7a65" xml:id="i-f971cfc70b91b317-0" n="7c2463f6">
            <seg n="14bef8d9">
              Fru talman! Jag tackar arbetsmarknadsminister Hillevi Engström
              för svaret.
            </seg>
            <seg n="0c8e879c">
              Frågorna som min kollega Gunvor G Ericson har ställt överensstämmer
              i viss mån med dem som ställts av mina socialdemokratiska kolleger
              Eva-Lena Jansson och Johan Andersson, så det kommer antagligen
              att bli en del upprepningar. Men för att bespara ministern upprepningarna
              vill jag lyfta fram den sista delen, som de andra interpellanterna
              inte har lyft fram. Det handlar om vad arbetsmarknadsministern
              avser att vidta för åtgärder för att utlandsfödda ska få samma
              möjlighet att delta i Arbetsförmedlingens program och vad som
              har hänt sedan 2007.
            </seg>
            <seg n="dfc55ec5">
              Botkyrka kommun i södra Helsingforssområdet har beställt en speciell
              utredning från Statistiska centralbyrån. Den heter Från osynliga
              till synliga . Där har man kunnat påvisa att ca 15 procent av
              invånarna i den norra kommundelen står utanför systemet helt och
              hållet. De har varken försörjningsstöd eller någon arbetslöshetsförsäkring.
              Man skulle kunna kalla det extra allt-utanförskap. Utanförskapet
              har Moderaterna varit väldigt noga med att beskriva som en akilleshäl
              för tidigare socialdemokratiska regeringar. Men vad är det som
              håller på och växer, och vad är det som gör att vi i dag har det
              här ultrautanförskapet, som gör att människor till och med står
              utanför det mest basala försörjningsstödet?
            </seg>
            <seg n="a0776964">
              Detta vill jag koppla ihop med den sista delen av interpellationen
              som Gunvor G Ericson ställde, nämligen vilka åtgärder som ministern
              avser att vidta för utlandsfödda generellt men framför allt i
              de områden som en del av regeringsunderlaget, nämligen Folkpartiet,
              då och då brukar utmåla som utanförskapsområden. Det gäller vårt
              närområde här i Helsingfors och i Helsingforss län, där ministern
              också har sin hemvist.
            </seg>
            <seg n="12a229ff">
              Jag vill också ställa en fråga om siffror. Naturligtvis kan man
              hantera de här siffrorna på lite olika sätt, som vi fick höra
              i arbetsmarknadsministerns svar. Arbetsmarknadsministern pratar
              om helårsekvivalenter. En och en halv miljon står utanför a-kassan
              och är helt oförsäkrade. Tycker arbetsmarknadsministern att detta
              är tillfredsställande? Vad avser hon att göra för att hantera
              detta?
            </seg>
          </u>
          <note type="speaker" n="a1067d81">
            Anf. 113 ULF NILSSON (FP):
          </note>
          <u who="ulf_nilsson_b2871f" xml:id="i-8df81a6c77a8c43f-0" n="fd37ff94">
            <seg n="bff32f92">
              Fru talman! Jag har under några timmar följt de interpellationsdebatter
              som pågått. Det är en väldigt svart bild som målas upp av oppositionen.
              Trots att Europa befinner sig i en stor ekonomisk kris stämmer
              inte den helsvarta bild av Sveriges situation som oppositionen
              försöker framställa. Det är fortfarande fler som arbetar i dag
              i Sverige än 2006, när vi hade högkonjunktur och socialdemokratisk
              regering.
            </seg>
            <seg n="c615813a">
              Det motsäger dock inte att det är alldeles för många som inte
              har ett arbete. Särskilt bekymmersamt är det naturligtvis för
              alla de ungdomar som av olika orsaker inte kommer in på arbetsmarknaden.
              Varje människa som är utanför måste vi ta på allvar, och alla
              som vill och kan arbeta ska naturligtvis ges möjlighet att göra
              det. Men visst är det så att den största ekonomiska krisen sedan
              1929 har satt sina spår, precis som skuldkrisen i EU har gjort,
              även om Sverige har klarat sig bra rent ekonomiskt.
            </seg>
            <seg n="ae229d4c">
              Det är också viktigt att påpeka att det är 200 000 färre människor
              sjukfrånvarande i dag. Det beror på att vi har fått en aktivare
              sjukskrivningsprocess och att 17 miljarder kronor på tre år har
              satsats på aktiv rehabilitering. Så sent som förra året rehabiliterades
              med extra pengar 52 000 människor. Det är klart att arbetslöshetssiffrorna
              hade sett mycket bättre ut om de här människorna hade varit förtidspensionerade.
              Det var detta som skedde under den förra regeringen. Då var det
              en väldigt tydlig koppling mellan arbetslösheten i ett län och
              hur många människor som snabbt förtidspensionerades från Försäkringskassan.
              Den vägen, att dölja arbetslösheten med förtidspensionering och
              långtidssjukskrivning, vill vi inte ha tillbaka.
            </seg>
            <seg n="8482ab44">
              Det är naturligtvis viktigt att människor får olika slags hjälp
              att komma tillbaka med stöd som lönebidrag och så vidare när det
              behövs. Men självklart är också ersättningen viktig. A-kassan,
              arbetslöshetsförsäkringen, ska trygga tillvaron under en omställningsperiod.
              Man ska kunna koncentrera sig på att söka arbete och förbereda
              sig för det.
            </seg>
            <seg n="4bdb6117">
              För Folkpartiet är det en hjärtefråga att arbetslöshetsförsäkringen
              borde ingå i socialförsäkringssystemet som en allmän och obligatorisk
              arbetslöshetsförsäkring för alla. Min fråga här är varför inte
              Socialdemokraterna driver detta. Det är tre länder med allmänna
              statliga försäkringssystem i världen som inte har en allmän arbetslöshetskassa.
              Det är Danmark, Finland och Belgien.
            </seg>
            <seg n="802fd7bc">
              Alliansen har arbetat med detta men ännu så länge inte kommit
              fram till en bra teknisk lösning, och det får man respektera.
              Men vad jag inte förstår är varför Socialdemokraterna inte arbetar
              för en statligt garanterad allmän obligatorisk a-kassa som skulle
              ge alla en trygghet. Jag vore glad om jag kunde få svar på det
              i dag.
            </seg>
            <seg n="3323075c">
              Anf. 114 TOMAS TOBÉ (M):
            </seg>
            <seg n="bf4f3665">
              Fru talman! Jag vill tacka både för arbetsmarknadsministerns
              svar och för interpellationerna.
            </seg>
            <seg n="e9a76e82">
              Det är tveklöst så att om vi noga studerar den grupp som bland
              annat har rapporterats om som står utan ersättningar är det helt
              överväldigande två grupper som är överrepresenterade. Det är utrikes
              födda och unga. Detta är ett resultat av att vi behöver fler utrikes
              födda och fler unga som kommer in i sysselsättning. Det är jobb
              som är vägen till en a-kassa.
            </seg>
            <seg n="aa8b0263">
              Det som är viktigt för dem som följer debatten är att det låter
              lite grann, i synnerhet från företrädare för Socialdemokraterna,
              som att man vill göra något åt situationen när det gäller med
              vilka villkor man ska kvalificera sig in i arbetslöshetsförsäkringen.
              Det kan finnas lite anledning att se hur det är i verkligheten.
            </seg>
            <seg n="d8d522e6">
              Jag har haft förmånen att sitta i arbetsmarknadsutskottet sedan
              2006. Jag har väntat 2007, 2008, 2009, 2010, 2011 och även 2012
              på ett besked. Vad tycker Socialdemokraterna om arbetsvillkoret?
              Det har gått igenom ganska många socialdemokrater under den tiden:
              Sven-Erik Österberg, Berit Högman och nu Ylva Johansson. Det har
              inte lämnats något konkret besked.
            </seg>
            <seg n="994b232d">
              Därför är det väldigt bra att vi har debatten här i dag. Vi hör
              socialdemokratiska företrädare säga att vi måste ändra arbetsvillkoret.
              Man tycker att arbetsmarknadsministern borde ändra på arbetsvillkoret.
              Ge ett besked här i dag: Vad är det som gäller för antalet timmar?
              Är det 70 timmar, 50 timmar eller 80 timmar? Vad är det socialdemokratiska
              beskedet?
            </seg>
            <seg n="653c6446">
              Är kanske det socialdemokratiska beskedet att man bara vill klaga?
              Man vill klaga på regeringen och inte ta ansvar för att lägga
              fram fullt finansierade förslag till Sveriges riksdag. På alla
              andra punkter när det gäller arbetslöshetsförsäkringen är man
              väldigt noggrann. Där är man noggrann ned på kronan. Men när det
              gäller just arbetsvillkoret som vi diskuterar här i dag finns
              det inga besked. De väntar vi fortfarande på.
            </seg>
            <seg n="29d9b153">
              Regeringen har tagit initiativ till att vi nu har en parlamentarisk
              socialförsäkringsutredning. Här är Nya moderaterna och Alliansen
              mycket tydliga med att vi vill hitta sätt att utveckla våra trygghetssystem.
              Vi vill tillsammans med både Socialdemokraterna och Miljöpartiet
              mycket noga diskutera: Kan vi hitta andra former för finansiering?
              Kan vi hitta system så att fler omfattas? Kan vi hitta sätt att
              utveckla våra trygghetssystem?
            </seg>
            <seg n="18850df0">
              Där finns det många förslag som vi ska pröva. Ulf Nilsson lyfter
              bland annat upp detta med en obligatorisk arbetslöshetsförsäkring.
              En annan fråga som man kan ställa sig handlar om det vi debatterar
              här i dag. Ska villkoren kanske baseras på inkomst i stället för
              arbetade timmar?
            </seg>
            <seg n="425609c2">
              Det är otroligt intressanta frågor som vi i utredningen just
              nu överväger. Vi från Nya moderaterna är mycket tydliga om att
              vi tar det på mycket stort allvar för att säkerställa att vi får
              försäkringar som bidrar till att vi har en bra omställning på
              svensk arbetsmarknad.
            </seg>
            <seg n="1b8d144d">
              Det vore välkommet om Socialdemokraterna i dag kan ge besked
              om: Vad är kravet på arbetade timmar i arbetsvillkoret? Det duger
              inte att bara stå och klaga på regeringen år efter år.
            </seg>
          </u>
          <note type="speaker" n="91d7dd9f">
            Anf. 115 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-396a273464d91bd1-3" n="53ad4cb4">
            <seg n="9b4b8cc3">
              Fru talman! Nu börjar det bli riktigt intressant. Jag välkomnar
              Folkpartiet in i debatten. Det är skönt att Folkpartiet och Centerpartiet
              har börjat ifrågasätta det moderata misslyckandet i arbetsmarknadspolitiken.
              Det tar jag till mig och tycker jag är positivt. Folkpartiets
              medel för att lösa misslyckandet kanske jag inte är riktigt lika
              imponerad av. Men det finns åtminstone en viss sjukdomsinsikt
              som man inte kan se hos Moderaterna i regeringen. Det tackar jag
              för, Ulf Nilsson.
            </seg>
            <seg n="3f437857">
              Ulf Nilsson frågar varför vi inte vill förstatliga a-kassan.
              Svaret är väldigt enkelt: Det löser inga problem. Min motfråga
              blir: Kan Ulf Nilsson beskriva vilket problem ett förstatligande
              av a-kassan skulle lösa? Jag tror att Ulf Nilsson ska tänka sig
              noga för innan han försöker svara på den frågan.
            </seg>
            <seg n="ee3cb3dc">
              Tomas Tobé höjer tonläget. Jag hör till den typen av debattörer
              som tycker om det. Men när Tomas Tobé ger sig ut på så här hal
              is och inte ens har skridskor på sig får Tomas Tobé stora bekymmer.
              Tomas Tobé har många förslag för att förbättra försäkringssystemen,
              till exempel obligatoriet.
            </seg>
            <seg n="e7ada9a4">
              Jag kan inte begära av Ulf Nilsson att han ska klara av att förklara
              hur obligatoriet skulle förbättra försäkringen. Men jag skulle
              kunna begära det av Tomas Tobé som är arbetsmarknadsutskottets
              ordförande och sitter i Socialförsäkringsutredningen. Tomas Tobé
              vet precis det som jag vet, fru talman, och det som arbetsmarknadsministern
              vet, att ett obligatorium förbättrar inte försäkringen någonting.
            </seg>
            <seg n="bf8465f2">
              Att använda inkomst i stället för tid som kriterium är ett spännande
              kreativt förslag som ska få in fler i försäkringen. När vi fick
              det föredraget för oss i måndags, häromdagen, såg Tomas Tobé att
              det förslag som förelåg skulle innebära status quo. Det var varken
              fler eller färre som skulle komma in i försäkringen med det förslag
              man lade fram om man hade inkomst i stället för arbetad tid. Detta
              vet Tomas Tobé. Men Tomas Tobé försöker att med dimridåer skapa
              en uppfattning att det finns många förslag.
            </seg>
            <seg n="2ad8ab74">
              Jag ska återgå till arbetsmarknadsministern, som egentligen är
              den som vi ska ägna vår energi och tid åt i en interpellationsdebatt.
              När den artikelserie i Dagens Nyheter som Johan Andersson hänvisade
              till kom blev arbetsmarknadsministern lite ställd och lite skakad.
              Det kan jag förstå.
            </seg>
            <seg n="2321bd02">
              Arbetsmarknadsministern hade inga svar på journalisternas frågor
              om vad hon skulle göra när så många stod utanför försäkringen.
              Hon svarade då: Vi har en utredning som ska titta på det. Bekymret
              var att man längre ned i artikeln kunde läsa det som vi vet, arbetsmarknadsministern
              vet och Tomas Tobé vet som sitter i utredningen. Några sådana
              direktiv finns inte till utredningen att titta på det.
            </seg>
            <seg n="f8ed960e">
              Nästa dag kom den elaka journalisten tillbaka och ställde frågan
              med den kunskapen. Då säger arbetsmarknadsministern: Jag tycker
              att utredningen ska titta på det ändå. Man kan väl ta lite initiativ
              och vara lite kreativ. Hon menade: Ska några direktiv mer eller
              mindre spela så stor roll?
            </seg>
            <seg n="8c7fc55c">
              Okej. Vi skulle kunna titta på det. Jag ställde den frågan till
              Socialförsäkringsutredningens ordförande. Jag kan säga er utan
              att avslöja för mycket att jag fick ett lite besvärat svar.
            </seg>
            <seg n="e5774d2f">
              Jag skulle i stället kunna ställa den frågan här i kammaren.
              Kommer vi i Socialförsäkringsutredningen att få några direktiv
              om att se över arbetslöshetsförsäkringen så att den omfattar fler?
              Det skulle arbetsmarknadsministern kunna svara på här i dag.
            </seg>
          </u>
          <note type="speaker" n="32d625da">
            Anf. 116 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-37" n="92adb200">
            <seg n="827337fd">
              Fru talman! Jag har väldigt stor respekt för många socialdemokrater.
              Men jag har väldigt lite respekt när man beter sig på det sätt
              som Patrik Björck gör. Han talar om att det saknas sjukdomsinsikt.
              Man ska tänka sig noga för. Ministern blev lite ställd och lite
              skakad och hade inga svar. Det är ett raljant och icke acceptabelt
              beteende, tycker jag. Det är en härskarteknik som i varje fall
              inte imponerar på mig.
            </seg>
            <seg n="2aae1241">
              Det är klart att man kommer fram med rallarsvingarna när orden
              tar slut. Jag tycker att det är ynkligt.
            </seg>
            <seg n="c10963e8">
              Som svar på den riktiga frågan, som jag nämnde i mitt interpellationssvar:
              Det handlar om att ungefär 60 procent av alla arbetslösa har en
              ersättning i form av arbetslöshetsersättning, aktivitetsstöd eller
              utvecklingsersättning.
            </seg>
            <seg n="f81dafc9">
              Men den stora frågan som är väldigt viktig, och därför tycker
              jag också att det är opassande att bete sig på det sätt som Patrik
              Björck ger uttryck för handlar om att väldigt många utrikes födda
              inte kommer in på arbetsmarknaden och inte får chansen att etablera
              ett arbetsvillkor. Jag tror att vi är överens om att det ska finnas
              ett arbetsvillkor i en omställningsförsäkring.
            </seg>
            <seg n="65c7c602">
              Som svar på Mehmet Kaplans fråga om norra Botkyrka, utanför systemet
              helt och hållet: Ja, det är den stora utmaningen. Det är den stora
              och svåra frågan, där vi behöver anstränga oss till det yttersta
              tillsammans, skulle jag våga säga. Det finns ingen quick fix.
            </seg>
            <seg n="e484e4a9">
              Jag vet att integrationsministern jobbar aktivt med frågorna,
              och jag vet också att Mehmet Kaplan är engagerad. Etableringsreformen
              är en del. Det gäller också att tidigt nå arbetslösa personer
              genom profilering och att ha en bättre validering men också att
              förhindra fördomar och unkna inställningar. Det är väldigt mycket
              som krävs.
            </seg>
            <seg n="ddfd2779">
              Jag vet att många utrikes födda har god kompetens. Det handlar
              inte om att man inte har utbildning. Arbetsgivarna är rädda för
              att anställa personer som inte är födda i Helsingfors eller Skåne.
            </seg>
            <seg n="7ceffc1e">
              Vi behöver alla de här personerna, och jag vet att jag men också
              integrationsministern och andra försöker göra mycket mer på det
              här området. Vi har bland annat under det senaste året rest runt
              i landet för att lyssna på bra exempel, tillsammans med Tobias
              Billström, för att se vad vi kan lära oss av goda exempel och
              hur man kan sprida dem på ett bättre sätt. Den frågan är oerhört
              angelägen.
            </seg>
            <seg n="fec901e7">
              Men i grunden tycker jag att a-kassan ska vara en försäkring
              som man kvalificerar sig till och att det ska vara omställningsförsäkring.
            </seg>
          </u>
          <note type="speaker" n="7942ff1b">
            Anf. 117 JOHAN ANDERSSON (S):
          </note>
          <u who="johan_andersson_126c48" xml:id="i-05045afba8748536-1" n="d029b725">
            <seg n="b291f8cc">
              Fru talman! Tack, ministern, fast jag känner att jag inte har
              fått svar på frågan om vad man egentligen vill med a-kassan från
              ministerns sida och hur man ser på omställningsförsäkringen!
            </seg>
            <seg n="959b5064">
              140 000 personer uppskattar man i dag står utanför någon form
              av ersättning, antingen arbetslöshetsersättning eller aktivitetsstöd
              140 000 personer! Hur försörjs de i dag?
            </seg>
            <seg n="2f6255ab">
              Många av dem försörjs via försörjningsstöden i kommunerna, utan
              att kommunerna har fått några resurser för detta. I min hemkommun
              hade vi förra veckan en ganska lång diskussion om det. Man ser
              att kostnaderna nu håller på att öka. Vi har kanske trott att
              det i första hand har hängt ihop med de förändringar i sjukförsäkringen
              som den borgerliga regeringen har genomfört. Men nu ser vi också
              att många drabbas kring detta.
            </seg>
            <seg n="f6fb4fd2">
              Jag vill fråga ministern och regeringen: Har ministern och regeringen
              någon ambition att stärka upp gentemot kommunerna? Om det nu inte
              finns någon vilja att ändra i försäkringen när det gäller villkoren,
              att öka möjligheten för enskilda individer att få inträde i försäkringen,
              finns det då en ambition från regeringens och ministerns sida
              att verka för att öka möjligheterna för kommunerna att klara sin
              ekonomi framgent?
            </seg>
            <seg n="99167f7f">
              Jag tror att detta kommer att bli ett ganska stort bekymmer inte
              i alla kommuner men i många kommuner där man har hög arbetslöshet,
              hög ungdomsarbetslöshet och kanske också en grupp av utrikes födda.
            </seg>
            <seg n="c9d4d674">
              Tomas Tobé gav sig in i debatten när det gäller förslag från
              Socialdemokraterna beträffande försäkringen. En del som du, Tomas,
              glömde att nämna i ditt inlägg var det tillkännagivande som faktiskt
              finns när det gäller deltidsbegränsningen. Det gjorde vi i utskottet
              förra året, om jag kommer ihåg rätt. Det har regeringen inte hanterat
              i dagsläget. Det är en del som man kan ta som en tråd ganska omgående.
            </seg>
          </u>
          <note type="speaker" n="40b1c67b">
            Anf. 118 EVA-LENA JANSSON (S):
          </note>
          <u who="eva-lena_jansson_c25f33" xml:id="i-258a151e14a85378-5" n="7bc88f06">
            <seg n="78a7b246">
              Fru talman! Jag noterar att arbetsmarknadsministern valde att
              inte svara på mina frågor. Nu har jag ställt en fråga tre gånger.
              Jag ställer den en gång till.
            </seg>
            <seg n="93266a60">
              Arbetsmarknadsministern har påstått i sitt svar att försämringarna
              av arbetslöshetsförsäkringen leder till fler arbeten. Min enkla
              fråga är: Hur då? Hur blir det fler jobb? Blir det liksom fler
              jobb därför att människor blir fattigare? Eller vad är det som
              uppstår som gör att det blir fler jobb när man gör dessa försämringar
              i a-kassan? Är det därför att fler socialbidragshandläggare anställs?
              Man måste ha ett kreativt tänkande, tänkte jag. Berätta ändå!
            </seg>
            <seg n="e27b8cde">
              Statsministern säger: Man får stöd och hjälp av sina föräldrar,
              sin partner eller på annat sätt. Sist och slutligen finns det
              ju andra trygghetssystem som fångar upp människor. Då utgår jag
              från att det är regeringens politik att fler ska leva på socialbidrag.
            </seg>
            <seg n="32ee9d59">
              Vi vet att den här regeringen har ökat inkomstskillnaderna i
              Sverige. Det är till och med så att det sitter ledamöter här just
              nu som har skrivit på sin blogg att det är bra med ökade inkomstskillnader
              i Sverige. Jag tycker inte det. Men jag vill ändå veta: Hur blir
              det fler jobb?
            </seg>
            <seg n="af38bc1b">
              Sedan ställde jag en annan fråga till ministern. Finansministern
              och även Tomas Tobé här i kammaren har sagt att när vi vill förändra
              och förbättra arbetslöshetsförsäkringen driver vi en bidragspolitik.
              Då är min fråga: Är arbetslöshetsförsäkringen en omställningsförsäkring
              eller ett bidrag?
            </seg>
            <seg n="bfb58b15">
              Det vore bra om statsrådet kunde tala om det, eftersom det är
              statsrådet som förfogar över just arbetslöshetsförsäkringen. Jag
              tycker att det är viktigt. För mig är det en omställningsförsäkring,
              en viktig del av socialförsäkringssystemet. Men framför allt handlar
              det inte om bidrag. Man betalar in till en försäkring, och då
              ska man också vara försäkrad.
            </seg>
            <seg n="73707011">
              Jag konstaterar också att arbetsmarknadsministern har sagt att
              hon inte tänker vidta några åtgärder för att ändra arbetsvillkoren
              och inte tänker vidta några åtgärder för att ändra avgiften till
              arbetslöshetsförsäkringen. Men om ministern har sagt att Socialförsäkringsutredningen
              kan titta på det blir frågan: Varför svarade ministern nej till
              mig?
            </seg>
            <seg n="31e297a3">
              Fru talman! Det vore intressant för mig att få reda på svaren
              från statsrådet.
            </seg>
          </u>
          <note type="speaker" n="d121993b">
            Anf. 119 MEHMET KAPLAN (MP):
          </note>
          <u who="mehmet_kaplan_6f7a65" xml:id="i-f971cfc70b91b317-1" n="7c2463f6">
            <seg n="356ade3a">
              Fru talman! Tack, arbetsmarknadsministern, för svar på i alla
              fall en del av frågorna!
            </seg>
            <seg n="8eb89f16">
              Jag skulle vilja lyfta upp frågan om siffrorna igen. Det handlar
              faktiskt om människor. Det handlar om det Johan Andersson gjorde
              tydligt, 140 000 människor som står utanför systemet. Det handlar
              om 1 463 000 människor som inte är medlem i någon a-kassa och
              därmed är helt oförsäkrade.
            </seg>
            <seg n="1e6162d7">
              Det är siffror som jag kan tänka mig håller ministern vaken.
              Jag kan förstå att det inte är helt enkelt att ha det ansvaret,
              med så många människor som står utanför.
            </seg>
            <seg n="63173582">
              Ulf Nilsson tog upp att vi målar upp en svart bild. Men tanken
              är väl lite grann att vi är i opposition och måste påtala att
              det försiggår något därute som inte är särskilt ljust eller vackert.
              Vi har problem. Vi har en arbetslöshet bland unga på lite drygt
              24 procent.
            </seg>
            <seg n="5c2f8bdb">
              Fru talman! När man tittar på arbetslöshetssiffror på 8 procent
              och dessutom en framtid som inte ser så ljus ut, inte minst för
              utlandsfödda eller unga människor, måste vi ta upp de saker som
              det har blivit majoritet kring i det utskott som jag sitter i,
              nämligen den fråga som Johan Andersson tog upp: 75-dagarsregeln.
            </seg>
            <seg n="c329b651">
              Vi har en idé om att det Moderaterna och Alliansen kallar arbetslinjen
              inte riktigt har fungerat, nämligen att människor ska kunna jobba
              så mycket de klarar av och orkar. Vi har haft möten med människor
              som jobbar som deltidsanställda och stämplar upp till heltid men
              också med företagare som har vittnat om att människor säger upp
              sig därför att de inte har råd att vara deltidsanställda, eftersom
              de inte får möjlighet att stämpla upp till heltid.
            </seg>
            <seg n="6fb976c5">
              När vi fick majoritet i den frågan hoppades vi att arbetsmarknadsministern
              och regeringen skulle återkomma i frågan, och vi väntar fortfarande.
              Det tar säkert sin lilla tid. Det har inte gått så lång tid än.
            </seg>
            <seg n="c928cd52">
              Sedan har vi den andra frågan, som också hänger ihop med den
              fråga som min kollega ställde. Systemet måste täcka människor
              oavsett vilken livssituation de befinner sig i.
            </seg>
            <seg n="de4a8322">
              Den andra frågan som vi har haft majoritet om gäller 100-dagarsregeln.
              Om man efter 100 dagar inte har kunnat hitta arbete på sin hemort,
              med vissa reservationer och undantag, ska man söka det utanför
              hemorten och i alla yrken. Dessa två åtgärder är lite grann arbetslinjeåtgärder
              fast tvärtom. De som är deltidsanställda säger i värsta fall upp
              sig om de inte har möjlighet att hitta jobb, och 100-dagarsregeln
              innebär att man i princip blir tvungen att söka fiktiva jobb eftersom
              det är väldigt svårt för många att flytta från orten. Där skulle
              idén kunna vara att man matchar bättre.
            </seg>
            <seg n="c079f098">
              Jag hoppas att arbetsmarknadsministern tar tillfället i akt och
              ger oss besked i de här frågorna.
            </seg>
          </u>
          <note type="speaker" n="03cefd2e">
            Anf. 120 ULF NILSSON (FP):
          </note>
          <u who="ulf_nilsson_b2871f" xml:id="i-dfa449a7fed5168c-0" n="fd37ff94" next="i-d8519b7228feca43-0">
            <seg n="9dca8bd2">
              Fru talman! Naturligtvis har oppositionen rätten att kritisera
              regeringen och ska också utnyttja den. Det hör till rollen. Men
              när jag talar om att svartmåla är det för att jag tycker att man
              hela tiden väljer att lyfta fram siffror och beskrivningar som
              är negativa och där man inte sakligt erkänner de stora fördelarna
              med att till exempel så många människor inte längre fastnar i
              långvarig sjukfrånvaro.
            </seg>
            <seg n="cf12b2cc">
              Mehmet Kaplan nämnde till exempel att det var 24 procents arbetslöshet
              bland ungdomar. I verkligheten är 50 procent av dessa 24 procent
              heltidsstuderande. Det hindrar inte att ungdomsarbetslösheten
              är alldeles för hög. Det sade jag också. Det är ett helt batteri
              av åtgärder som behövs där: bättre utbildning, lärlingsplatser,
              ungdomsjobb och sänkta trösklar för inträde på arbetsmarknaden.
            </seg>
            <seg n="8fb074e1">
              Patrik Björck frågade mig vad som blir bra om vi inför en allmän
              och obligatorisk a-kassa. Min motfråga blir: Vad i just Sverige
              skiljer arbetslöshetsförsäkringen från de övriga socialförsäkringarna?
              Själva idén med socialförsäkringarna är ju att alla deltar och
              att både de som tjänar mer och de som tjänar mindre får ut något
              av försäkringen, och man känner sig solidariskt delaktig i ett
              försäkringssystem som omfattar alla.
            </seg>
            <seg n="41456259">
              Att det i 1800-talssamhället byggdes upp sjukkassor och a-kassor
              på eget initiativ var bra, men i ett modernt samhälle är det naturligt
              att även arbetslöshetsförsäkringen tillhör socialförsäkringssystemet.
            </seg>
            <seg n="26d27e66">
              Avslutningsvis: När vi nu hoppas på en bred och givande diskussion
              i Socialförsäkringsutredningen, som ju ska diskutera bland annat
              a-kassan, kommer då Socialdemokraterna att vägra diskutera den
              frågan där?
            </seg>
          </u>
          <note n="f6ead102">
            Anf. 121 TOMAS TOBÉ (M):
          </note>
          <u who="ulf_nilsson_b2871f" xml:id="i-d8519b7228feca43-0" n="fd37ff94" prev="i-dfa449a7fed5168c-0">
            <seg n="59d9633d">
              Fru talman! Jag kan konstatera att inte heller nu någon av de
              socialdemokratiska företrädarna klarade av att ge besked när det
              gäller arbetsvillkoret. Vi har väntat i fem år, och det verkar
              som om vi ska få vänta ännu mer. Däremot hör vi fortfarande att
              man klagar över ett arbetsvillkor trots att man själv inte kan
              lägga fram ett enda förslag. Det är aningen populistiskt, och
              jag har svårt att förstå det. Säg vad ni står för i stället!
            </seg>
            <seg n="b616ef82">
              Ni lägger er prioritering på högre tak. Det är er satsning i
              a-kassan. Ni tycker att personer som har lite högre inkomst ska
              ha lite högre ersättning när de blir arbetslösa. Det är den socialdemokratiska
              prioriteringen. Jag har respekt för det, men jag håller inte med
              om den prioriteringen. Men stå inte här i kammaren och låtsas
              som om ni hade någon annan politik som skulle förändra arbetsvillkoret!
            </seg>
            <seg n="2e4d069b">
              Johan Andersson väljer att ta upp deltidsbegränsningen. Det är
              mycket riktigt så att Sveriges riksdag har gjort ett tillkännagivande
              om att regeringen ska göra en översyn av detta, och regeringen
              kommer att återkomma i den frågan. Men när det gäller att också
              finansiera och lägga fram ett eget förslag visar det sig att det
              var ganska mycket populism bakom Socialdemokraternas engagemang.
            </seg>
            <seg n="fa87e83e">
              Vänsterpartiet håller jag inte med, men de valde i alla fall
              att ta ansvar. De valde att finansiera ett borttagande av deltidsbegränsningen.
              Det kostar 2 ½ miljard. I den socialdemokratiska budgeten finns
              det inte en rad om hur deltidsbegränsningen skulle vara utformad.
              Man kan inte bara klaga man måste också lägga fram konkreta förslag
              om hur försäkringen ska vara utformad.
            </seg>
            <seg n="01c48557">
              Nya Moderaterna kommer att fortsätta ta ansvar för Sverige, lägga
              fram finansierade förslag och se till att vi har en arbetslinje
              och en försäkring som också bidrar till omställning på arbetsmarknaden.
            </seg>
          </u>
          <note type="speaker" n="a827b15c">
            Anf. 122 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-396a273464d91bd1-4" n="53ad4cb4">
            <seg n="e62158eb">
              Fru talman! Jag kan nog tycka att det hade varit smakligare om
              arbetsmarknadsministern hade varit hälften så upprörd över arbetslösheten
              och hälften så upprörd över att de arbetslösa med hennes politik
              ställs utan både försörjning och möjligheter att komma tillbaka
              till arbete som hon är över att vi socialdemokrater ifrågasätter
              denna politik.
            </seg>
            <seg n="7dc78995">
              Men min fråga kvarstår: Kommer det nya direktiv till utredningen,
              eller var arbetsmarknadsministerns pressutspel bara bluff?
            </seg>
          </u>
          <note type="speaker" n="95c52aa3">
            Anf. 123 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-38" n="92adb200">
            <seg n="89fa5972">
              Fru talman! Det är otvetydigt att utanförskapet har minskat och
              att sysselsättningen har ökat med mer än 200 000 personer. Min
              och regeringens uppfattning är att reformer som minskar sysselsättningen
              eller varaktigt höjer jämviktsarbetslösheten inte är något vi
              är intresserade av. Vi lyssnar på den forskning som talar om vad
              som varaktigt höjer sysselsättningen och minskar jämviktsarbetslösheten.
            </seg>
            <seg n="e31f0b01">
              Vad säger då forskningen? Jo, att det ska löna sig bättre att
              arbeta, till exempel genom jobbskatteavdrag och en reformerad
              arbetslöshetsförsäkring, att det ska vara billigare att anställa,
              genom till exempel nystartsjobb och sänkta arbetsgivaravgifter
              för unga, och att matchningen ska bli bättre med en reformerad
              arbetsförmedling och med jobb- och utvecklingsgarantin.
            </seg>
            <seg n="cb2c61ed">
              De reformer som har genomförts under de senaste fem åren har
              bidragit till att arbetsmarknaden fungerar bättre, att sysselsättningen
              har blivit högre och att arbetslösheten har blivit lägre än den
              annars skulle ha varit. Så säger forskningen. Reformerna har haft
              positiv effekt, åtminstone om man ska lyssna på KI, OECD och IFAU,
              för att nämna några. Arbetskraften ökar, jämviktsarbetslösheten
              minskar och sysselsättningen ökar.
            </seg>
            <seg n="ca7db60b">
              Sedan kan man alltid diskutera storleken på var och en av reformerna.
              Jag tror att man måste se till helheten. De förändringar som vi
              har gjort i arbetslöshetsförsäkringen, till exempel trappan och
              den bortre gränsen, har också stöd i forskningen, i vart fall
              enligt Bertil Holmlund och Peter Fredriksson.
            </seg>
            <seg n="072bf18a">
              Låt mig också vara tydlig med att vi tycker att det är viktigt
              att arbetslöshetsförsäkringen är en omställningsförsäkring mellan
              arbeten och att det är rimligt att man har ett krav för att få
              ut pengar från ersättningen, alltså ett arbetsvillkor.
            </seg>
            <seg n="ffe6e149">
              Det är också viktigt att säga att det här är ett prioriterat
              område där vi lägger mycket stora resurser, mer än 8,1 miljarder
              extra de närmaste åren, för att inte minst ge ett tidigare och
              aktivare stöd till arbetslösa. Det handlar om mer stöd, bättre
              kontakt med Arbetsförmedlingen och mer av arbetsmarknadspolitik
              och arbetsmarknadsutbildning. Där är vi på rätt väg, men ännu
              återstår mycket att göra.
            </seg>
            <seg n="87ee210f">
              Mehmet Kaplan ställde i sitt inlägg en fråga om dem som står
              utanför a-kassan. De kan i vissa fall omfattas av grundförsäkringen,
              men problemet för många utlandsfödda är att de inte har varit
              inne på arbetsmarknaden. Jag vet inte heller om oppositionen har
              något förslag på en arbetslöshetsförsäkring som skulle omfatta
              personer som inte har varit anställda tidigare. Jag tror att de
              flesta i oppositionen delar uppfattningen att det ska vara en
              omställningsförsäkring mellan arbeten och inte en försäkring mot
              arbetslöshet generellt.
            </seg>
            <seg n="3bdef8ec">
              Socialförsäkringsutredningen ska titta på den här frågan. Den
              är komplicerad och svår. Vi får se vad man kommer fram till. De
              direktiv som utredningen har ska man självklart följa. Det råder
              väl ingen tvekan om det?
            </seg>
          </u>
          <note type="speaker" n="3a99aa56">
            Anf. 124 JOHAN ANDERSSON (S):
          </note>
          <u who="johan_andersson_126c48" xml:id="i-05045afba8748536-2" n="d029b725">
            <seg n="c58266ae">
              Fru talman! Tack så mycket, arbetsmarknadsministern! Jag känner
              inte riktigt att jag har fått svar än. Jag vet inte om jag ska
              hålla på och tjata mer om de här svaren. Men jag får väl göra
              en tolkning utifrån de svar på interpellationerna som har givits.
            </seg>
            <seg n="e3c4d777">
              Det jag kan tolka in i den här delen är att arbetsmarknadsministern
              hänvisar till att den förändring man har gjort när det gäller
              försäkringen är att det är fler som nu får aktivitetsstöd inom
              garantierna. Det är en del i detta. Men det är ändå på det sättet
              att det är 140 000 som står utan försäkring.
            </seg>
            <seg n="b0b46eb0">
              Sex av tio arbetslösa saknar helt ersättning från försäkringen.
              Det kan inte jag kalla någonting annat än ett misslyckande. Sedan
              får vi hoppas att Socialförsäkringsutredningen kommer fram till
              kloka ställningstaganden.
            </seg>
            <seg n="c7f069d2">
              Jag håller med ministern och det tror jag att vi gör allihop
              i den här salen om att det ska vara en omställningsförsäkring.
              Det är en del i den svenska modellen, och det är en grund som
              vi alla har stått bakom. Jag har i varje fall inte upplevt någonting
              annat.
            </seg>
            <seg n="1cd81d83">
              Men jag tycker också att man ska vara ärlig och inse att det
              har skett förändringar, försämringar, en reformering eller vad
              nu ministern kallar det som har gjort att det har skapats ganska
              ojämlika förutsättningar för ett deltagande i den här försäkringen,
              som också får konsekvenser. Och nu börjar vi se konsekvenserna.
            </seg>
            <seg n="efa692c9">
              Jag fick inget svar av ministern tidigare när jag frågade om
              man från regeringens sida är beredd att skjuta till medel till
              kommunerna när det gäller de ökade kostnaderna för försörjningsstödet.
              Om jag frågar mina kommuner i Östergötland kan de kanske till
              och med ta fram den ökade kostnaden som kan härledas direkt till
              arbetsmarknadssituationen och till att man inte får ut någon form
              av ersättning via försäkringen.
            </seg>
          </u>
          <note type="speaker" n="16507d51">
            Anf. 125 EVA-LENA JANSSON (S):
          </note>
          <u who="eva-lena_jansson_c25f33" xml:id="i-258a151e14a85378-6" n="7bc88f06">
            <seg n="cb604681">
              Fru talman! Jag ska upprepa min fråga det är sjätte gången. Arbetsmarknadsministern
              hävdar att försämringar i arbetslöshetsförsäkringen bidrar till
              att det blir fler arbeten. Hur då? Hur blir det fler arbeten när
              människor blir fattigare och när människor inte kvalificerar sig
              för arbetslöshetsförsäkringen? Kan ministern förklara det?
            </seg>
            <seg n="01856daf">
              Ministern har sagt i medierna att Socialförsäkringsutredningen
              skulle kunna gå utanför direktiven. Här var ministern nu tydlig
              med att man ska hålla sig inom det uppdrag man har. Det är väl
              därför ministern har svarat nej på mina frågor om hon tänker vidta
              några åtgärder för att ändra arbetslöshetsförsäkringen och för
              att ändra avgiften. Eftersom man inte har gett uppdraget tänker
              man inte göra någonting, och Socialförsäkringsutredningen har
              egentligen inte det här uppdraget, som ministern har försökt säga
              till medierna.
            </seg>
            <seg n="e5641ed9">
              Det är väl bra om ministern kan vara tydlig på den punkten, att
              de inte har det uppdraget.
            </seg>
            <seg n="3df165c0">
              Jag ställde också en fråga angående vad som var regeringens linje,
              för jag har uppfattat att arbetsmarknadsministerns linje är att
              arbetslöshetsförsäkringen är en omställningsförsäkring. Talar
              ministern för hela regeringen då? Anders Borg har ju sagt att
              bättre villkor i arbetslöshetsförsäkringen är en bidragspolitik.
              Och bidrag är någonting helt annat.
            </seg>
            <seg n="4760e4d7">
              När statsministern säger att man får stöd och hjälp av sina föräldrar,
              sin partner eller på annat sätt tänker jag: Då omfattas man alltså
              inte av några försäkringslösningar, och då hamnar man utanför
              alla typer av system. Då finns man inte med.
            </seg>
            <seg n="00dacdf1">
              Det är klart att man kan säga att man har lyckats, att människor
              inte längre är sjuka och arbetslösa, när de inte omfattas av försäkringarna.
              Frågan är om de har försvunnit över huvud taget. De finns kvar
              i dag, men de är oförsäkrade.
            </seg>
            <seg n="49bc0777">
              Fru talman! Nu hoppas jag att arbetsmarknadsministern kan förklara
              hur det blir fler jobb. Hur blir det fler arbeten bara för att
              man har försämrat arbetslöshetsförsäkringen?
            </seg>
          </u>
          <note type="speaker" n="63aba82a">
            Anf. 126 MEHMET KAPLAN (MP):
          </note>
          <u who="mehmet_kaplan_6f7a65" xml:id="i-f971cfc70b91b317-2" n="7c2463f6">
            <seg n="9110e2a3">
              Fru talman! Tack, ministern, för klargöranden! En sak kan man
              i alla fall säga, tycker jag, och det är att det finns en tydlig
              ideologisk kompass i det ministern säger. Jag förstår hur resonemanget
              är.
            </seg>
            <seg n="bee88b5f">
              Det jag har svårare att hantera gäller dem som har den här omställningsförsäkringen.
              Jag vill naturligtvis också passa på att säga, som Johan Andersson
              sade, att det är en omställningsförsäkring. För oss har det varit
              tydligt att det har varit så hela tiden.
            </seg>
            <seg n="791cad50">
              Sedan har vi olika idéer om hur man kan få in långtidsarbetslösa
              i arbete. Vi har prövat olika modeller. Vi har haft friår. Den
              tanken lever fortfarande, för det handlar om att försöka söka
              olika modeller för att röra om, så att vi får en rotering på arbetsmarknaden,
              så att människor som står långt ifrån får möjlighet att komma
              in.
            </seg>
            <seg n="7698e831">
              Men det jag är bekymrad över, fru talman, är just de som betalar
              a-kassa och ingår i den här omställningsförsäkringen men ändå
              inte får ut sina 80 procent. Många tror att de ska få ut det.
              Eller de har i alla fall trott det innan bubblan sprack och det
              visade sig att det var få som fick ut det. I dag är det endast
              10 procent av de ersättningsberättigade som vid arbetslöshet verkligen
              får ut 80 procent av tidigare inkomst.
            </seg>
            <seg n="104facca">
              Det är klart att man då kan säga: Jo, men det räknas på lite
              olika sätt, och man måste jobba igenom.
            </seg>
            <seg n="617e3b88">
              Det har ministern också med i svaret. Men jag tycker det ska
              jag väl egentligen tacka för att det är en tydlig ideologisk linje
              som går rakt igenom hela idén om hur man jobbar med frågorna.
            </seg>
            <seg n="05599069">
              Jag tackar för möjligheten att debattera interpellationen.
            </seg>
          </u>
          <note n="5b2b6ba3">
            Överläggningen var härmed avslutad.
          </note>
          <note n="15cf64d6">
            18 § Svar på interpellation 2011/12:252 om aktivt användande
            av lönebidrag för människor med funktionsnedsättning
          </note>
          <note type="speaker" n="69ccad27">
            Anf. 127 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-39" n="92adb200">
            <seg n="1dc74446">
              Fru talman! Kerstin Nilsson har frågat mig om jag avser att ge
              Arbetsförmedlingen ett specifikt uppdrag att rikta sig till organisationer
              inom den sociala ekonomin och erbjuda dem utökade möjligheter
              att anställa människor med funktionsnedsättning, med stöd av lönebidrag.
            </seg>
            <seg n="9f9b68c6">
              Möjligheterna för personer med funktionsnedsättning att finna,
              få och behålla ett arbete är en högt prioriterad fråga för regeringen.
              Anställning med lönebidrag och andra former av subventionerad
              anställning är viktiga redskap i detta sammanhang.
            </seg>
            <seg n="a7d88d59">
              Antalet anställningar med lönebidrag har minskat sedan 2007.
              Parallellt med detta har emellertid antalet personer som har en
              trygghetsanställning ökat. Om man dessutom tar hänsyn till ökningen
              av antalet personer med funktionsnedsättning som har nystartsjobb
              är det i dag, totalt sett, fler personer med funktionsnedsättning
              som har en subventionerad anställning än vad det var 2007. Oavsett
              detta är det emellertid angeläget att utveckla politiken för att
              fler personer med funktionsnedsättning ska få en plats på arbetsmarknaden.
            </seg>
            <seg n="59d01ffb">
              För närvarande arbetar en utredning, den så kallade Funkautredningen,
              med uppdrag att se över samtliga arbetsmarknadspolitiska insatser
              för personer med funktionsnedsättning som medför nedsatt arbetsförmåga.
              Utredaren, före detta socialförsäkringsminister Cristina Husmark
              Pehrsson, ska bland annat analysera regelverket för lönebidrag,
              dess tillämpning och Arbetsförmedlingens svårigheter att få ut
              personer i arbete med lönebidrag. I utredningens direktiv lyfts
              fram att sociala företag har en viktig funktion att fylla när
              det gäller att erbjuda individuellt anpassade lösningar för personer
              med funktionsnedsättning som står långt ifrån arbetsmarknaden.
              Utredningen kommer att lämna ett betänkande med förslag före sommaren.
            </seg>
            <seg n="b28fc0aa">
              I sammanhanget vill jag gärna framhålla betydelsen av arbetsgivarnas
              inställning. Jag menar att både privata och offentliga arbetsgivare
              har ett ansvar att bidra till ett inkluderande arbetsliv. Det
              är därför viktigt med god och lättillgänglig information om de
              stöd som erbjuds. Arbetsförmedlingen har nyligen genomfört en
              bred informationskampanj med det syftet. Funkautredningen har
              också uppdraget att genomföra särskilda samtal med företrädare
              för ett antal företag. Syftet är att identifiera vad företagen
              kan göra för att bereda fler personer med funktionsnedsättning
              som medför nedsatt arbetsförmåga möjlighet till arbete eller praktik
              och att ta fram idéer till hur företag och det offentliga bättre
              kan samverka.
            </seg>
            <seg n="35a59c65">
              Jag ser fram emot Funkautredningens betänkande.
            </seg>
          </u>
          <note type="speaker" n="cd42a18f">
            Anf. 128 KERSTIN NILSSON (S):
          </note>
          <u who="kerstin_nilsson_b0911d" xml:id="i-c5929d248d90b140-0" n="ea6982df">
            <seg n="77bc310f">
              Fru talman! Jag vill börja med att tacka arbetsmarknadsminister
              Hillevi Engström för svaret. Vi delar uppfattningen att det är
              viktigt att det på vår arbetsmarknad finns plats för personer
              som har funktionsnedsättningar som påverkar arbetsförmågan. Vägen
              till frågans lösning kanske ser lite olika ut, och troligen kommer
              vi framöver inte att vara ense om lösningen.
            </seg>
            <seg n="b1c92f7d">
              Min interpellation gav jag rubriken Aktivt användande av lönebidrag
              för människor med funktionsnedsättning . Antalet personer utan
              arbete och med en utsatt ställning på arbetsmarknaden kommer att
              vara fortsatt stort. För vissa grupper, till exempel yngre personer
              med funktionsnedsättning och nedsatt arbetsförmåga, är statistiken
              dyster. Gruppen med aktivitetsersättning ska ha ökat.
            </seg>
            <seg n="b710afb7">
              Ungefär 45 procent av samtliga funktionsnedsatta i arbetslöshet
              eller med aktivitetsstöd har nu varit utan arbete i mer än tre
              av de senaste tio åren. Samtidigt har gruppen med långa sammanlagda
              tider utan arbete ökat, de senaste åren rejält. De funktionsnedsattas
              andel av den sysselsatta befolkningen är lägre än deras andel
              av den totala befolkningen. Det gäller framför allt de funktionsnedsatta
              som har nedsatt arbetsförmåga. Arbetsförmedlingen förklarar ökningen
              med svag konjunktur och överföringen av utförsäkrade från sjukförsäkringssystemet.
            </seg>
            <seg n="a7c3a76e">
              Samtidigt med den negativa utvecklingen på arbetsmarknaden, speciellt
              för de yngre med funktionsnedsättning, använde inte Arbetsförmedlingen
              till fullo de insatser de hade till sitt förfogande. Jag syftar
              på lönebidragen som jag tycker är en både effektiv och för samhället
              lönande insats.
            </seg>
            <seg n="b869f657">
              Enligt vad jag har erfarit har de medel som avsatts för lönebidrag
              inte använts fullt ut 2011. Samtidigt har vi i Sverige ett stort
              antal föreningar och organisationer som har svårt att ekonomiskt
              klara att ha några anställda. Flera föreningar kan därför inte
              utöka sin verksamhet, och i vissa fall är det även aktuellt att
              föreningen upphör. Det rör sig ofta om föreningar som utför ett
              stort och viktigt samhällsarbete och som många gånger kan vara
              en plats att växa på för den enskilde.
            </seg>
            <seg n="7c2c8d79">
              Därför har jag ställt frågan om arbetsmarknadsministern avser
              att ge Arbetsförmedlingen ett specifikt uppdrag att rikta sig
              till organisationer inom den sociala ekonomin och erbjuda ökade
              möjligheter för att med lönestöd anställa människor som har funktionsnedsättning.
            </seg>
            <seg n="e4b5f94d">
              Ministern påpekar i sitt svar att antalet personer med lönebidrag
              har minskat sedan 2007 men att andra former av anställningar har
              ökat för de funktionshindrade. Det är jättebra! Det är jättebra
              för de personer som fått ett arbete på det här sättet och nu kan
              försörja sig genom arbete. Det är jättebra för de organisationer
              som fått möjlighet att anställa och jättebra för alla dem som
              berörs på olika sätt. Det är också jättebra för den framtida pensionen.
            </seg>
            <seg n="69a0af4f">
              Men trots detta finns det många som är utanför. Pengar finns
              när det gäller lönebidrag. De blev inte fullt utnyttjade förra
              året. Hur blir det 2012? Kommer en del av de pengar som avsatts
              i år också att förbli outnyttjade?
            </seg>
          </u>
          <note type="speaker" n="7b37e204">
            Anf. 129 GUSTAV NILSSON (M):
          </note>
          <u who="gustav_nilsson_b00398" xml:id="i-98f13b1d9bfb7246-0" n="98484a85">
            <seg n="2e5afbd5">
              Fru talman! Personer med funktionsnedsättningar är en viktig
              resurs för att kunna klara framtida behov av arbetskraft. Människor
              med arbetsförmåga ska ha möjlighet att delta i arbetslivet utifrån
              sina egna förutsättningar och sin förmåga. Har man en funktionsnedsättning
              är det viktigt att stöd och hjälp anpassas efter individens behov.
            </seg>
            <seg n="c79be59a">
              Alliansregeringen har sett till att det gjorts nya satsningar
              och också förstärkt åtgärder som funnits sedan tidigare. Det handlar
              om nystartsjobb, trygghetsanställningar, rehabinsatser, stöd till
              hjälpmedel, anpassade arbetsplatser för bättre arbetsmiljö med
              mera. Nivåhöjning av anslagen till Samhall och lönebidrag har
              skett. Socialstyrelsen har fått extra statsbidrag till olika organisationers
              verksamhet. Syftet med det bidraget var att förstärka kommunernas
              och landstingens insatser när det gäller sysselsättning för personer
              med psykisk funktionsnedsättning.
            </seg>
            <seg n="ec8287a6">
              Arbetsförmedlingen har sammantaget fått extra resurser för att
              prioritera åtgärder för personer med funktionsnedsättningar. Det
              handlar om att se kraften och förändra attityder som Arbetsförmedlingen
              talar om i sin kampanj som handlar om att jobba för att se till
              att fler personer med funktionsnedsättningar kan komma ut i arbetslivet.
            </seg>
            <seg n="736964c5">
              Fru talman! Det är viktigt att förändra attityder och se vad
              personer kan bidra med i stället för att ensidigt se svårigheterna.
              Det gäller att börja med att inte se hindren utan i stället se
              alla möjligheter som finns. Det anser jag att personer med funktionsnedsättningar
              kan bidra med.
            </seg>
            <seg n="49609387">
              Arbetsförmedlingen och dess kampanj är en viktig del i att förändra
              gamla invanda mönster och attityder. Många gånger kanske arbetsgivare
              underskattar den arbetsförmåga som personer med funktionsnedsättningar
              har. Man kanske inte heller känner till de förmåner, stöd och
              hjälp man kan få om man anställer personer med funktionsnedsättningar.
              Här behövs ökad information, kommunikation och samverkan mellan
              Arbetsförmedlingen, givetvis den enskilda arbetstagaren, det vill
              säga den funktionshindrade, arbetsgivaren, fackliga organisationer
              med flera.
            </seg>
            <seg n="0d21eb50">
              I dagsläget är det de privata företagen, ofta småföretagen, som
              är bäst på att anställda personer med funktionsnedsättning. Man
              kan tycka att den offentliga sektorn här borde kunna gå före.
              Många statliga myndigheter, bolag, kommuner och landsting kan
              bli bättre. Intressant är Arbetsförmedlingens nya uppdrag att
              se till att man inrättar praktikprogram. Det tror jag kan bli
              väldigt bra och intressant för framtiden.
            </seg>
            <seg n="a0dc43de">
              Naturligtvis kan alla kategorier arbetsgivare bli bättre på att
              anställa personer med funktionsnedsättningar. Ofta är det så att
              har man bara anställt någon och det fungerar bra, ja, då anställer
              man fler. Det visar erfarenheten.
            </seg>
            <seg n="a64d892e">
              Människor med funktionsnedsättningar löper en större risk att
              hamna i utanförskap. Här krävs alltså gemensamma insatser från
              både samhälle och näringsliv. De sociala företagens roll måste
              också lyftas fram, och därför är den utredning som arbetsmarknadsministern
              framhåller viktig så att vi får en översyn av regelverket för
              lönebidrag och de arbetsmarknadspolitiska insatser som görs för
              personer med funktionsnedsättning och nedsatt arbetsförmåga. Målet
              ska vara att fler personer med funktionsnedsättning kan beredas
              plats i arbetslivet.
            </seg>
          </u>
          <note type="speaker" n="8d10b68d">
            Anf. 130 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-143fd13365aba7b2-40" n="92adb200">
            <seg n="ebb0c375">
              Fru talman! Kerstin Nilsson tar upp några väldigt viktiga frågor.
              Jag delar hennes uppfattning att det är angeläget att fler funktionshindrade
              med nedsatt arbetsförmåga kan komma ut på arbetsmarknaden.
            </seg>
            <seg n="c2c5440a">
              Jag får också en specifik fråga om medlen inte används till fullo.
              Problemet är dock inte att det är brist på pengar eller brist
              på resurser. Problemet är att det är för få arbetsgivare som är
              villiga att anställa. Jag skulle vilja säga att för sociala företag
              som vill anställa med lönebidrag finns det inget hinder. Tvärtom
              har Arbetsförmedlingen i uppdrag att prioritera den här gruppen.
              Den sociala ekonomin är också en stor och viktig aktör dessutom
              en aktör som Arbetsförmedlingen upphandlar en hel del verksamheter
              av.
            </seg>
            <seg n="07c69ac0">
              Regeringen har också tagit fram en handlingsplan för just arbetsintegrerade
              sociala företag. Det händer även mycket inom EU:s strukturfondsprogram
              kring just sociala företag.
            </seg>
            <seg n="fbf47404">
              Många arbetsgivare drar sig ändå för att anställa personer med
              funktionsnedsättning, och det är orsakerna till detta som vi måste
              hitta. Det är nyckeln in. Hur minimerar vi arbetsgivarens risk
              och ser till de möjligheter som finns så att alla kan få bidra?
            </seg>
            <seg n="b5b285b4">
              I dag lever en halv miljon svenskar med funktionsnedsättning.
              Ungefär hälften av dem står utanför arbetsmarknaden och vill inget
              hellre än att komma in. Samtidigt ser vi att den psykiska ohälsan
              ökar i samhället, och fler elever går i särskolan i dag. Jag delar
              därför uppfattningen att det här är ett oerhört prioriterat område,
              och jag ser mycket fram emot den utredning som kommer att lägga
              fram sina förslag kring lönebidrag, Samhall och nya anställningsformer
              för att det här stödet ska kunna bli mycket mer användbart för
              arbetsgivare.
            </seg>
            <seg n="5e95cdb2">
              Jag möter många arbetsgivare som säger att de är rädda därför
              att de ser det som en risk. Då är frågan hur vi kan bidra till
              att minimera den risken genom till exempel mer satsning på Siuskonsulenter
              eller annat stöd på arbetsplatsen under en längre tid. Jag tror
              att det är där vi ska söka möjligheterna.
            </seg>
            <seg n="2fb1467b">
              För de sociala företagen finns väldigt goda möjligheter att anställa
              långtidsarbetslösa eller funktionsnedsatta. Särskilt tänker jag
              på dem som finns i sysselsättningsfasen i jobb- och utvecklingsgarantin.
              Där har vi i dag möjlighet att bevilja ett anställningsstöd på
              ungefär 900 kronor per dag och dessutom ett anordnarstöd till
              de arbetsgivare, sociala företag och ideella privata företag som
              anställer en person. Det finns många olika stöd att få. Problemet
              är att få arbetsgivare väljer att använda dem.
            </seg>
          </u>
          <note type="speaker" n="fc87327b">
            Anf. 131 KERSTIN NILSSON (S):
          </note>
          <u who="kerstin_nilsson_b0911d" xml:id="i-c5929d248d90b140-1" n="ea6982df">
            <seg n="db436d6f">
              Fru talman! Det är riktigt att det här gäller personer som tyvärr
              har vandrat genom olika insatser, som inte alltid har gett resultat.
              De har blivit ratade både en och två, kanske flera gånger. Andra
              är de unga som nu står upp för fullt och knackar på dörren till
              arbetsmarknaden. Det vore jättebra om de kunde förbli hoppfulla
              och få allt stöd de kan behöva. Men de behöver det ju nu.
            </seg>
            <seg n="d0fabe22">
              Jag har i min interpellation speciellt tänkt på organisationer
              med flera inom den sociala ekonomin. När man tittar på vad den
              sociala ekonomin är ser man att det är både det ena och det andra,
              som organisationer, företag och föreningar. Det är de som sysslar
              med arbetsrehab, idrottsföreningar med flera.
            </seg>
            <seg n="dece6ba0">
              Jag tror att här finns en jättestor möjlighet till en bra matchning
              när det gäller personer som både vill och kan, som har kompetens
              och som kan få kompetens. De har en vilja att arbeta, att betyda
              något och att få bli stolta över sitt arbete. Men jag tror att
              den andra sidan av matchningen är att föreningarna och organisationerna
              har behov av den här kompetensen men att de ofta har så svåra
              ekonomiska förhållanden att de inte kan anställa.
            </seg>
            <seg n="361b708e">
              Att frågan är viktig styrks också av att ministern bara några
              dagar efter att jag hade lämnat in min interpellation fick en
              skriftlig fråga av en ledamot från allianspartierna. Frågeställningen
              handlade kanske lite mer om det ekonomiska stödet till organisationer
              som arbetar med arbetsmarknadsfrågor än om lönebidrag. Men även
              de finns ju i den sociala ekonomin.
            </seg>
            <seg n="f366c149">
              Svaret var nästan också detsamma. I avvaktan på utredningen FunkA
              avser ministern att inte göra något. Denna utredning ska presenteras
              till sommaren. Jag såg nu att det var sagt att den ska presenteras
              för regeringen den 16 april. Men är det inte så, ministern, att
              denna utredning är en följd av en annan utredning och att det
              finns ytterligare utredningar som andra instanser och myndigheter
              har gjort eller som är aktuella?
            </seg>
            <seg n="5bcd01c3">
              Jag har full respekt för att allt måste utredas, men ibland känns
              det som om vi står och stampar i väldigt många utredningar som
              drar ut på tiden. Sedan mynnar de ut i andra utredningar. Kanske
              blir det inte så i det här fallet. Kanske kan vi redan under hösten
              2012 få fram konkreta förslag som kanske kan sjösättas 2013. Det
              är min förhoppning, men vilken tidsplan har ministern? När kan
              vi få ett förslag att ta ställning till?
            </seg>
          </u>
          <note type="speaker" n="eb2e7c74">
            Anf. 132 GUSTAV NILSSON (M):
          </note>
          <u who="gustav_nilsson_b00398" xml:id="i-98f13b1d9bfb7246-1" n="98484a85">
            <seg n="e8f871fd">
              Fru talman! Att ha ett arbete att gå till är något väldigt centralt
              och för de allra flesta människor något väldigt positivt: möjligheten
              till egen försörjning, delaktighet och gemenskap på en arbetsplats.
              På samma sätt som det ska vara en självklarhet att anställa såväl
              män som kvinnor eller personer med olika etnisk bakgrund måste
              stat, kommuner, landsting och privata företag inse att personer
              med funktionsnedsättningar är en resurs som kan tillföra både
              nya perspektiv och nya kunskaper.
            </seg>
            <seg n="c1cbfcf4">
              Samhället måste också vara berett att ge stöd av olika slag.
              Lönebidrag är ett sådant stöd som ges för att underlätta för personer
              med funktionsnedsättning att få fotfäste på arbetsmarknaden. Vi
              måste möta människor på deras villkor, inte se hindren utan möjligheterna.
            </seg>
            <seg n="ec09fd0a">
              Som arbetsmarknadsministern har framhållit i den här debatten
              kommer ett betänkande i närtid med förslag där målsättningen är
              att fler personer med funktionsnedsättningar får en plats på arbetsmarknaden.
              Jag ser fram mot fortsatt diskussion när utredningen har presenterat
              sina förslag.
            </seg>
          </u>
          <note type="speaker" n="0f6a751a">
            Anf. 133 KERSTIN NILSSON (S):
          </note>
          <u who="kerstin_nilsson_b0911d" xml:id="i-c5929d248d90b140-2" n="ea6982df">
            <seg n="7daa2973">
              Fru talman! Det var synd att arbetsmarknadsministern inte svarade
              på min sista fråga som var: När kan vi ha ett förslag att ta ställning
              till?
            </seg>
            <seg n="42489464">
              Jag ska inte förlänga debatten. Jag har fått svar på några av
              mina frågor, och jag har fått säga det jag ville. Timmen är sen,
              och i morgon bitti börjar vi i utskottet om igen kl. 9. Jag tackar
              så mycket!
            </seg>
          </u>
          <note type="speaker" n="730ab5d2">
            Anf. 134 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-5c29876c0a5dad0a-4" n="92adb200">
            <seg n="7af67810">
              Fru talman! Jag får tacka för interpellationen. Utredningen Funka
              kommer att lämna sitt förslag i maj. Sedan kommer det att ske
              en sedvanlig remissomgång och beredning. Därför kan jag inte säga
              mer exakt när det kan komma något förslag.
            </seg>
            <seg n="a6fff4f9">
              Mitt medskick till Kerstin Nilsson är dels att det är roligt
              att det finns ett sådant starkt engagemang för den här gruppen,
              dels att det finns resurser, men att utmaningen är att sociala
              företag, integrerade kooperativ och övriga också använder de resurser
              som finns. Där tror jag att vi har en utmaning i att kanske också
              sprida bra exempel. Vilka företag gör det här och vilka gör det
              inte? Där kan vi kanske hjälpas åt lite grann, för jag tror att
              vi delar ambitionen att alla har rätt att komma in på arbetsmarknaden.
            </seg>
            <seg n="663ff846">
              Tack så mycket för en bra debatt!
            </seg>
          </u>
          <note n="5b2b6ba3">
            Överläggningen var härmed avslutad.
          </note>
          <note n="75b63de2">
            19 § Bordläggning
          </note>
          <note n="31cd2dc7">
            Anmäldes och bordlades
          </note>
          <note n="bee050f7">
            20 § Anmälan om interpellationer
          </note>
          <note n="2512b54e">
            Anmäldes att följande interpellationer framställts
          </note>
          <note n="4a0faf97">
            den 12 mars
          </note>
          <note n="c5b1a5d4">
            Suzanne Svensson
          </note>
          <note n="3571fc5e">
            Peter Persson
          </note>
          <note n="91d51c44">
            Peter Hultqvist
          </note>
          <note n="85680c9c">
            Åsa Lindestam
          </note>
          <note n="6665f43d">
            Krister Örnfjäder
          </note>
          <note n="1220e50b">
            den 13 mars
          </note>
          <note n="c24958e8">
            Marie Nordén
          </note>
          <note n="b1d990f7">
            Interpellationerna redovisas i bilaga som fogats till riksdagens
            snabbprotokoll tisdagen den 20 mars.
          </note>
          <note n="9eb3b4cd">
            21 § Anmälan om fråga för skriftligt svar
          </note>
          <u who="unknown" xml:id="i-df9aac5e1de74543-4" n="92adb200">
            <seg n="af153985">
              Anmäldes att följande fråga för skriftligt svar framställts
            </seg>
          </u>
          <note n="1220e50b">
            den 13 mars
          </note>
          <note n="8e678a88">
            Wiwi-Anne Johansson
          </note>
          <note n="c4e8e434">
            Frågan redovisas i bilaga som fogats till riksdagens snabbprotokoll
            tisdagen den 20 mars.
          </note>
          <note n="bdd70fd9">
            22 § Anmälan om skriftligt svar på fråga
          </note>
          <note n="74693f1c">
            Anmäldes att skriftligt svar på följande fråga inkommit
          </note>
          <note n="1220e50b">
            den 13 mars
          </note>
          <note n="854ab9b7">
            Jennie Nilsson
          </note>
          <note n="7a691171">
            Svaret redovisas i bilaga som fogats till riksdagens snabbprotokoll
            tisdagen den 20 mars.
          </note>
          <note n="4c4e07dd">
            23 § Kammaren åtskildes kl. 22.07.
          </note>
          <note n="bd412866">
            Förhandlingarna leddes
          </note>
          <note n="918dbe77">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
