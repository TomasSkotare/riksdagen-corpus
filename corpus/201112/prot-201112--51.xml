<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--51</head>
          <docDate when="2011-12-19">2011-12-19</docDate>
        </div>
      </front>
      <body>
        <div>
          <note n="8417fe1a">
            ﻿
          </note>
          <note n="501467d1">
            Riksdagens protokoll
          </note>
          <note n="080754a6">
            2011/12:51
          </note>
          <note type="date" n="f3729972">
            Måndagen den 19 december
          </note>
          <note n="c530183d">
            Kl. 11:00 - 23:06
          </note>
          <note n="7d681f33">
            Ajournering
          </note>
          <note n="ad3d43d1">
            Kammaren beslutade kl. 11.00 på förslag av andre vice talmannen
            att ajournera förhandlingarna i cirka fem minuter på grund av
            larm om misstänkt brand i byggnaden.
          </note>
          <note n="1aeefbb2">
            Återupptagna förhandlingar
          </note>
          <note n="be927f1f">
            Förhandlingarna återupptogs kl. 11.05.
          </note>
          <note n="701f0363">
            1 § Justering av protokoll
          </note>
          <note n="466dae35">
            Justerades protokollen för den 12 och 13 december.
          </note>
          <note n="267b9935">
            2 § Anmälan om inkomna protokollsutdrag från utskott
          </note>
          <note n="bc94fa1c">
            Andre vice talmannen anmälde att utdrag ur följande protokoll
            i ärenden om subsidiaritetsprövning av EU-förslag inkommit:
          </note>
          <note n="7c4ec2e5">
            3 § Anmälan om inkomna faktapromemorior om förslag från Europeiska
            kommissionen
          </note>
          <note n="4568226d">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="456faf8e">
            KOM(2011)665
          </note>
          <note n="82a1f049">
            KOM(2011)710
          </note>
          <note n="9d927bff">
            4 § Anmälan om inkomna uppteckningar från EU-nämndssammanträden
          </note>
          <note n="20a2519c">
            Andre vice talmannen anmälde att uppteckningar från följande
            EU-nämndssammanträden inkommit:
          </note>
          <note n="3cf5de53">
            5 § Hänvisning av ärenden till utskott
          </note>
          <note n="57b043c6">
            Föredrogs och hänvisades
          </note>
          <note n="859a71d6">
            6 § Förnyad bordläggning
          </note>
          <note n="cd51c519">
            Föredrogs och bordlades åter
          </note>
          <note n="0107cdf2">
            7 § Utbildning och universitetsforskning
          </note>
          <note n="eeeec9bf">
            Föredrogs
          </note>
          <note type="speaker" n="e6b55c44">
            Anf. 1 MIKAEL DAMBERG (S):
          </note>
          <u who="mikael_damberg_23b905" xml:id="i-c73d5aef56d645fe-0" n="0be4c745">
            <seg n="42b8f031">
              Herr talman! Det blev en dramatisk start på debatten brandvarning.
            </seg>
            <seg n="d1b69625">
              Nu ska riksdagen debattera utbildningsbudgeten för 2012, utbildningsutskottets
              betänkande UbU1. Det är en viktig debatt om prioriteringar och
              färdriktningar för skolpolitiken de kommande åren.
            </seg>
            <seg n="ac0fee87">
              Jag skulle vilja gå så långt som att påstå att ungdomars rätt
              till en förstklassig och likvärdig utbildning är vår tids kanske
              viktigaste politiska fråga. Vi vet att utvecklingen på många sätt
              fortfarande går åt fel håll. Kunskapsresultaten sjunker i skolan.
              Skolsegregationen växer för varje år som går. Det blir allt viktigare
              vem som är ens föräldrar för vilka resultat man får i skolan.
              Ungdomsarbetslösheten är fortsatt overkligt hög i Sverige, och
              Sverige tillhör den europeiska bottenligan.
            </seg>
            <seg n="88daff39">
              Herr talman! Mot denna bakgrund är det faktiskt lite obegripligt
              att skolministern inte är här i dag. Det är nämligen Björklunds
              stora sparkrav på gymnasieskolan vi kommer att debattera i dag.
              Det är Björklunds neddragningar på Lärarlyftet 2 vi kommer att
              debattera i dag. Det är Björklunds och regeringens låga utbildningsambitioner
              vi från oppositionen kommer att kritisera i dagens debatt, och
              det är Björklunds uppenbara misslyckande i förhandlingen med Anders
              Borg om investeringar i utbildningssystemet vi kommer att diskutera
              i kammaren i dag.
            </seg>
            <seg n="f4af1312">
              Jag tycker att det är viktigt med ordning och reda både i skolan
              och i skoldebatten. På samma sätt som elever förväntas vara på
              plats när skoltimmen ringer in hade jag förväntat mig och hoppats
              på att skolministern skulle vara på plats åtminstone när vi diskuterar
              hans egna budgetförslag här i Sveriges riksdag. Jag kommer i dagens
              debatt att presentera en annan skolpolitisk väg för Sverige inför
              framtiden. Det är en politik och en budget som investerar mest
              i det vi tror är viktigast för att bygga Sverige starkt inför
              framtiden. Vi investerar i kunskap och kreativitet, inte bara
              för att kunna behålla konkurrenskraften internationellt utan också
              för att bekämpa ungdomsarbetslösheten.
            </seg>
            <seg n="f8e336d5">
              Vi lever i en tid när Europas ekonomi skakar. Regeringen gjorde
              en bedömning i budgeten att reformutrymmet för Sverige var 15
              miljarder kronor. I det läget valde regeringen att göra sin prioritering.
              Regeringen valde att göra den största satsningen i sin budget
              på sänkt krogmoms 5,4 miljarder kronor nästa år. I ett läge där
              vi har skyhög ungdomsarbetslöshet, ser sjunkande resultat och
              en gymnasieskola som är i behov av investeringar gör regeringen
              valet att lägga 5,4 miljarder på en krogmomssänkning som statsministern
              inte vet om den skapar några nya jobb eller sänker priset på krogen.
            </seg>
            <seg n="880bfede">
              Då måste man som politiskt ansvarig ställa sig frågan: Vad är
              viktigast att göra här i dag för att stärka Sveriges konkurrenskraft
              inför framtiden?
            </seg>
            <seg n="acf7d917">
              Vi socialdemokrater har gjort en helt annan prioritering. De
              5 miljarder kronor som regeringen satsar på krogmomssänkningen
              väljer vi att investera i utbildningssystemet. Det kommer vi att
              redovisa här i dagens debatt.
            </seg>
            <seg n="0e274114">
              Det handlar framför allt om investeringar i utbildningsmöjligheter
              för unga människor, i kvalitet i skolan och gymnasieskolan. Men
              framför allt handlar det om att investera i det som är absolut
              viktigast för att nå resultat, att investera i landets lärare.
            </seg>
            <seg n="52e6ab8e">
              Vi vet att Sveriges lärare i dag gör ett storartat arbete. De
              jobbar varje dag med elever, lyfter deras resultat och inspirerar
              dem. Men de jobbar i en ganska tuff tid. Många lärare känner att
              deras arbete inte värdesätts, vare sig i debatten eller i lönekuvertet.
              Vi vet att många lärare känner att de inte får tid och möjlighet
              att sätta in det stöd och den hjälp som de skulle vilja kunna
              göra till de elever som hamnar efter i skolan.
            </seg>
            <seg n="b7e25e06">
              Att i det läget avstå från att investera stort i lärarna de kommande
              åren tror jag är kortsiktig politik. Vi väljer att investera i
              lärarna på alla nivåer och i fråga om chefskapet, för vi vet att
              bra lärare behöver bra chefer, bra pedagogiska ledare, rektorer
              som lyfter och kan coacha lärarna till bättre resultat. Vi ser
              i internationella jämförelser att i de bästa skolsystemen i världen
              använder skolledarna uppemot 80 procent av sin arbetstid till
              det pedagogiska ledarskapet. Vi gör en satsning i vår budget på
              det pedagogiska ledarskapet för att frigöra tid och möjligheter
              för lärarna att utveckla sig i sitt arbete.
            </seg>
            <seg n="978888a0">
              Vi investerar i karriärvägar för lärare. Regeringen har presenterat
              en satsning på karriärvägar. Vi lägger till karriärvägar i skolan,
              därför att vi ser att en av de viktigaste uppgifterna för lärarna
              är att bidra till ökad likvärdighet i skolan, att bekämpa den
              växande skolsegregationen. Då lägger vi pengar för att skapa en
              karriärväg för att också ge mer pengar i plånboken till de lärare
              som tar sig an de tuffaste skolorna, så att vi kan få ett system
              i Sverige som innebär att de bästa lärarna också vill jobba på
              skolor som innebär de tuffaste utmaningarna. Det är en viktig
              investering.
            </seg>
            <seg n="48ecd704">
              Men den absolut största investeringen vi gör i lärarna är på
              lärarnas fortbildning. Att regeringen i det här läget, när vi
              nu har beslutat gemensamt i Sveriges riksdag om en lärarlegitimation,
              väljer att dra ned på statens insatser för fortbildning av lärare
              med en halv miljard kronor i en situation där landets lärare står
              inför en stor omställning med lärarlegitimation är felaktig och
              kortsiktig politik.
            </seg>
            <seg n="64e70d28">
              Jag tror snarare att vi skulle behöva tänka till mer när det
              gäller fortbildning. Vi skriver att vi måste hitta system för
              att garantera alla lärare kontinuerlig fortbildning, eftersom
              vi vet att lärare kan behöva både ämneskunskaper och utbildning
              i det ledarskap som är så viktigt i klassrummet för att lyfta
              resultaten. Här investerar vi ½ miljard mer på både förskollärare
              och lärare runt om i Sverige för att de ska kunna få en fortbildning
              som gör att de kan bli ännu bättre i sin lärarmission.
            </seg>
            <seg n="6cdf1913">
              Den stora frågan i svenskt utbildningssystem, vid sidan av investeringarna
              i lärarna, handlar om att garantera likvärdigheten. Vi ser nu
              ett skolsystem som håller på att dra isär. Skillnaderna växer
              mellan olika skolor, men också elevernas föräldrars utbildningsbakgrund
              betyder alltmer för studieresultaten. Det är en skola som inte
              jag vill se, för det är en skola som inte ger alla elever likvärdiga
              chanser och möjligheter att möta framtiden. Och gör man ingenting
              nu, snabbt, kommer det svenska skolsystemet att brytas isär.
            </seg>
            <seg n="f4823e04">
              Jag menar att regeringen är alldeles för passiv på det här området.
              Regeringen har också fått kritik. Regeringens eget finanspolitiska
              råd skrev på det här området i en rapport som granskade regeringens
              politik på ett antal områden att regeringen har gjort väldigt
              lite, inom parentes om ens något, för att motverka den växande
              skolsegregationen i Sverige. Det här är en fråga som tas upp i
              tidningarna och debattprogrammen runt om i Sverige där folk är
              oroade för vart svenskt skolsystem är på väg. Och regeringen säger
              att man inte ens kan ändra skollagen för att se till att de resurser
              som kommunerna satsar på skolan går till eleverna utifrån deras
              behov.
            </seg>
            <seg n="326903b0">
              Det här är ingen svår förändring att göra. Det är en minimiförändring
              som måste till om man vill garantera likvärdighet i utbildningssystemet.
              De förslagen fanns när vi justerade och fattade beslut om skollagen
              senast. Regeringen valde att bortse från förslagen från oss. Nu
              säger man att man ska utreda frågan något år till. Varför? Är
              det inte bättre att kommunerna faktiskt fördelar pengarna efter
              elevernas behov? Här finns en gammal låsning, som jag antar är
              ideologisk, i en skolpeng lika för alla elever oavsett elevernas
              resultat. Det har enligt finanspolitiska rådet bidragit till en
              ökad segregation i skolsystemen.
            </seg>
            <seg n="f31aabdb">
              Det räcker inte med bara resursfördelning och investeringar.
              Det handlar också om, som jag sade tidigare, att få de bästa lärarna
              och skolledarna att vilja jobba på skolor med störst utmaningar.
            </seg>
            <seg n="cec237f4">
              Jag tror också att det handlar om ett synsätt och en ambition
              att precis som i högskolans värld jobba för blandade elevgrupper.
              Precis som styrdokumentet på nationell nivå i dag har en målsättning
              att universitet och högskolor ska jobba för breddad rekrytering
              borde vi jobba för blandade elevgrupper också i skolans värld.
              Jag tror att vi kan göra mycket mer på det här området. Den största
              bromsklossen här heter Sveriges regering, som inte tar skolsegregationsfrågan
              på allvar.
            </seg>
            <seg n="ad9fa7cf">
              Ett tredje perspektiv som vi socialdemokrater lyfter fram, och
              i många olika sammanhang, handlar om framtidens kunskaper och
              färdigheter, att vi måste få ett skolsystem som tittar framåt,
              inte bara bakåt. Jag tycker att vi har en skolminister, som jag
              har sagt vid ett par tillfällen, som har en väldigt liten framruta
              men en väldigt stor backspegel.
            </seg>
            <seg n="7c233754">
              Vi måste orka föra en skolpolitisk diskussion i dag om vilka
              kunskaper och färdigheter man behöver ha på framtidens arbetsmarknad
              och i framtidens samhällsliv. Då finns it där, då finns kreativiteten
              där, då finns kulturen där och då finns förmågan att samarbeta.
              En del av det som i den offentliga politiska debatten ibland kallas
              för flum är en av nyckelfaktorerna för att svenska ungdomar ska
              möta framtiden starka på arbetsmarknaden.
            </seg>
            <seg n="90f4cd7f">
              Avslutningsvis, herr talman, handlar budgetdebatten inte bara
              om pengar. Den handlar också om målsättningar, vart vi vill någonstans.
              Det är förskräckligt egentligen att regeringen i sina egna målsättningar
              inte vågar sätta upp tydliga målsättningar för vart vi ska någonstans.
            </seg>
            <seg n="6ef4c01d">
              När resultaten i grundskolan i fem år i rad har gått åt fel håll
              borde vi gemensamt i Sveriges riksdag säga: Låt oss halvera andelen
              unga människor som lämnar grundskolan utan gymnasiebehörighet
              till 2020. Är det ett för djärvt mål? Regeringen borde vara tydlig
              med en målsättning som innebär att vi kan utkräva ansvar.
            </seg>
            <seg n="89c2c4e6">
              När det gäller gymnasieskolan har vi i dag en stor andel unga
              människor som inte får en gymnasieexamen. Det är drygt 10 procent
              som inte ens när de kommit upp en bit i ålder får en gymnasieexamen.
              Regeringens ambition är att drygt 10 procent ska bli mindre än
              10 procent på tio år. På tio år ska det gå att ta Sverige från
              drygt 10 procent till under 10 procent! Är det alla ambitioner
              ni har för svenskt utbildningssystem? Vi socialdemokrater har
              högre ambitioner och väljer att investera i det som vi tror bygger
              Sverige starkt.
            </seg>
            <seg n="fa77fd2e">
              Jag vill yrka bifall till våra två reservationer och hänvisar
              i övrigt till vårt särskilda yttrande.
            </seg>
          </u>
          <note n="7b9685de">
            I detta anförande instämde Håkan Bergman, Adnan Dibrani, Caroline
            Helmersson Olsson, Louise Malmström, Thomas Strand, Gunilla Svantorp
            och Björn von Sydow (alla S).
          </note>
          <note type="speaker" n="e0a95e12">
            Anf. 2 JABAR AMIN (MP):
          </note>
          <u who="jabar_amin_a483d5" xml:id="i-8f68fd67117a0103-0" n="f0383d42">
            <seg n="30b28198">
              Herr talman! Även jag är mycket förvånad över att skolministern
              under nästan ett års tid har valt att kontinuerligt nonchalera
              de stora viktiga utbildningsdebatterna här i kammaren. Han har
              varit frånvarande hela tiden, och det är synd.
            </seg>
            <seg n="8ec77cec">
              Den 1 december, för bara några veckor sedan, kunde vi se första
              avsnittet av Utbildningsradions serie om den svenska skolan. Där
              såg vi både utbildningsminister Jan Björklund och förra skolministern
              Ylva Johansson. I stället för att ägna sig åt vad man kan göra
              åt morgondagens skola ägnade de sig ganska uteslutande åt att
              skylla på varandra. Jag tycker att svensk skola är förtjänt av
              att man pratar om vad man ska göra i dag. Det primära är inte
              att skylla på varandra och prata om vem det var som gjorde vad
              för 5, 10 eller 15 år sedan. Det primära och det centrala är vad
              vi kan göra för att utveckla den svenska skolan inom de områden
              där den är föremål för kritik, fast svensk skola är också bra
              på många, många områden.
            </seg>
            <seg n="d1719b11">
              Herr talman! Vi har en vision om ett lärande samhälle där vi
              rustar våra barn och unga med den kompetens som behövs för att
              de så småningom självständigt ska kliva ut i en global värld och
              etablera sig på sina egna villkor.
            </seg>
            <seg n="b61942f4">
              Vi har större ambitioner än regeringen inom skola och utbildning.
              Vi sätter lärandet i centrum för vår politik. Vi tror att de reformer
              som behövs just nu är de som gör skillnad i den svenska skolans
              klassrum.
            </seg>
            <seg n="d31732e6">
              För att stärka kvalitetsarbetet i svenskt utbildningssystem föreslår
              Miljöpartiet en stor satsning på lärarnas karriär, kompetens och
              löneutveckling. Det är en satsning på Sveriges lärare som omfattar
              förskola, grundskola, gymnasieskola, vuxenutbildning och folkhögskola.
            </seg>
            <seg n="e722ce0f">
              Miljöpartiet satsar 5 miljarder under de kommande tre åren på
              detta, vilket kan jämföras med regeringens knappa 500 miljoner
              under samma period. Vi satsar med andra ord tio gånger mer än
              vad regeringen säger sig vilja göra.
            </seg>
            <seg n="69af176d">
              Det är en stor satsning; 5 miljarder är mycket pengar. Det är
              lika mycket pengar som regeringen vill satsa på sänkt krogmoms.
              Vi anser dock att pengarna gör mer nytta i utbildningsväsendet.
            </seg>
            <seg n="aa29bf1d">
              Herr talman! I realiteten gör regeringen tyvärr mer nedskärningar
              än satsningar på skolan. Minskningen av kommunbidraget för gymnasieskolan
              överstiger de satsningar som görs i statsbudgeten. Miljöpartiet
              beklagar den politiken.
            </seg>
            <seg n="d355dc0a">
              En konsekvens av regeringens politik blir dessutom att resurser
              för skolans utveckling flyttas från kommunerna till staten. Folkpartiet
              försöker därmed smygvägen göra verklighet av sin ambition att
              förstatliga skolan, och allianspartierna hänger med.
            </seg>
            <seg n="b53a029d">
              Att genomföra stora reformer för skolan, som ny skollag, ny läroplan,
              ny gymnasieskola och legitimationsförfarande, samtidigt som regeringen
              gör neddragningar på det ekonomiska stöd som kommunerna får av
              staten för att genomföra dessa reformer är högst olämpligt. De
              reformer som genomförs riskerar att bli misslyckade om kommunerna
              inte tillskjuter pengar ur den egna budgeten.
            </seg>
            <seg n="34133b89">
              I stället för att köra över kommunerna borde regeringen lyssna
              på Sveriges Kommuner och Landsting som ju styrs av Alliansen.
              Den nedskärning på 3 miljarder på tre år som regeringen gör kommer
              onekligen att få konsekvenser för kommunerna och därmed även för
              skolan. Om regeringen inte vill lyssna på vår kritik borde man
              lyssna på kritiken från SKL.
            </seg>
            <seg n="2b5a2d53">
              Herr talman! Utgiftsområde 16 är ett stort utgiftsområde. Jag
              vill även passa på att säga något om den högre utbildningen. Regeringen
              gör ett antal omflyttningar av medel inom universitetsvärlden
              men tillför inga nya resurser för kvalitetshöjningar.
            </seg>
            <seg n="235662b9">
              Inom lärarutbildningen, som regeringen nyligen gjort om, uteblir
              möjligheten till exempelvis mer lärarledd tid. De medel regeringen
              skyltar med äts upp av otydliga indragna medel. Det kommer att
              påverka kvaliteten negativt.
            </seg>
            <seg n="29f7a4d6">
              Herr talman! Till skillnad från regeringen vill vi i Miljöpartiet
              satsa på den högre utbildningen. Vi tillför 3 miljarder under
              de kommande tre åren med ambitionen att varje student och varje
              utbildning i genomsnitt ska ha minst tio timmars lärarledd utbildning
              i veckan. Det är en tydlig satsning på högre kvalitet i den högre
              utbildningen.
            </seg>
            <seg n="07425a64">
              Miljöpartiet går fram med en tydlig politik på utbildningsområdet.
              Det är en politik som gör att fler människor kan växa genom lärande
              och som ger samhället förutsättningar att utvecklas.
            </seg>
            <seg n="e28ae545">
              Herr talman! Jag står givetvis bakom Miljöpartiets motioner och
              hänvisar i övrigt till vårt särskilda yttrande.
            </seg>
          </u>
          <note type="speaker" n="b1468aba">
            Anf. 3 RICHARD JOMSHOF (SD):
          </note>
          <u who="richard_jomshof_d1023a" xml:id="i-db930b5c0d9889b5-0" n="6d1d7031">
            <seg n="7d7b8cc2">
              Herr talman! När jag funderade på vad jag skulle ta upp här i
              dag kom jag att tänka på Oskar Öholm som nämnde att han debatterat
              ungefär samma sak i kammaren ett femtontal gånger. Jag har suttit
              i riksdagen i ett och ett halvt år och börjar redan känna att
              jag har tagit upp allt jag vill säga. Det behöver dock inte vara
              ett problem. Den berömda stenen och droppen kan vara en bra liknelse
              i detta fall. En bra idé blir inte sämre av att den upprepas,
              snarare tvärtom. De två talare som har varit uppe har sagt en
              del kloka saker, och mycket har vi hört förut. Det hör till debatten.
              Mycket av det jag kommer att ta upp har nämnts tidigare men är
              värt att nämnas igen.
            </seg>
            <seg n="8a51a58d">
              Att svensk skola brottas med problem är vi alla ganska överens
              om. Att det finns en rad undersökningar, internationella och nationella,
              som visar detta vet vi; det är ingen hemlighet. Att våra elever
              presterar allt sämre i en rad ämnen vet vi. Att skolan har blivit
              stökigare, otryggare och alltmer segregerad vet vi. Mikael Damberg
              berörde segregationen; den är ingen nyhet.
            </seg>
            <seg n="38472aa1">
              Frågan är vad man ska göra åt det. Vi föreslår en rad riktade
              satsningar i vår höstbudget där vi försöker åtgärda problemen.
              Det handlar till exempel om att tillföra skolan fler vuxna. Vi
              vill ha fler skolsköterskor, skolpsykologer och kuratorer. Vi
              lägger också pengar på en antimobbningssatsning.
            </seg>
            <seg n="a99cb3ec">
              Vi vill också att regeringen utreder hur man kan få till ett
              system med så kallade jourskolor. Det måste bli regel och inte
              undantag att stökiga elever flyttas på. Då får de elever som sköter
              sig studiero och trygghet och de elever som bråkar, mobbar och
              är stökiga en rimlig chans att åtgärda sitt beteende.
            </seg>
            <seg n="9da8f6de">
              Skolan är en arbetsplats, och elever och lärare förtjänar en
              arbetsplats som fungerar och där alla möter varandra med respekt
              oavsett vilka de är.
            </seg>
            <seg n="ef399623">
              Skolmaten är ett annat område där vi skjuter till pengar. Vi
              satsar också på svenska, inte minst för elever som har svenska
              som andraspråk.
            </seg>
            <seg n="9f84b7a2">
              Många av dessa satsningar kommer att innebära stora förbättringar
              för svensk skola, men det handlar om att lappa och laga. Ska vi
              åtgärda de problem som finns i svensk skola måste vi genomföra
              en rad genomgripande förändringar. Riktade bidrag till kommunerna
              kan innebära en rad förbättringar, men det hjälper bara tillfälligt.
              Det behöver genomföras flera viktiga förändringar för att åtgärda
              de problem som svensk skola brottas med i dag.
            </seg>
            <seg n="9eb12d13">
              Vår syn på invandringspolitiken är ingen hemlighet. Det är klart
              att vi vill se åtgärder där. En viktig del av förklaringen står
              att finna i det vi anser vara en misslyckad invandrings- och integrationspolitik.
            </seg>
            <seg n="a2c4129f">
              Vi kan inte komma ifrån att många av problemen finns på skolor
              i våra invandrartäta förorter och kommuner. Det här är ett svek
              mot alla. Det är ett svek mot invandrarelever såväl som svenska
              elever.
            </seg>
            <seg n="5aa0673d">
              Det är ett svek mot hela samhället att situationen är som den
              är. Det finns bara ett sätt att åtgärda detta, och det är att
              minska inflödet. Det behövs en seriös invandringspolitik; det
              är det första steget.
            </seg>
            <seg n="03862606">
              Lägger vi detta därhän och koncentrerar oss på skolan är det
              ingen hemlighet att den viktigaste reformen som vi vill införa
              är ett förstatligande. Vi är inte ensamma om att tycka det, och
              det är bra. Jag hoppas att fler partier kommer att ställa sig
              bakom ett förstatligande av skolan, för det behöver göras snarast.
            </seg>
            <seg n="4de0287f">
              I somras läste jag delar av den så kallade styrningsberedningen.
              Det var den beredning som gjordes innan skolan skulle kommunaliseras.
              Där kom man fram till att även om det fanns problem i svensk skola
              borde skolan inte kommunaliseras. Man lyfte fram flera farhågor.
              Bland annat var man rädd för att likvärdigheten i utbildningsväsendets
              skulle minska.
            </seg>
            <seg n="96146872">
              I dag ser vi att det är så. Skolan har, precis som Mikael Damberg
              sade, blivit alltmer segregerad. Den har blivit alltmer ojämlik
              och splittrad. Jag är övertygad om att kommunaliseringen är en
              viktig förklaring till det. Det är möjligt att Mikael Damberg
              inte delar den åsikten.
            </seg>
            <seg n="e5abdee6">
              Lärarnas status och löneutveckling har halkat efter. Byråkratin
              har ökat. En allt mindre del av resurserna används till undervisning,
              och andelen obehöriga lärare har ökat. Det finns en rad problem
              i skolan i dag.
            </seg>
            <seg n="ba90065d">
              Nästa steg som vi vill ta är att se över friskolesystemet. Jag
              är den förste att skriva under på att det fria skolvalet och friskolereformen
              har inneburit flera fördelar. Beslutsvägarna är många gånger kortare
              i de fristående skolorna, och de anställda känner en högre grad
              av delaktighet. Det är jättebra. De fristående skolorna har breddat
              utbudet och många gånger också fyllt ett tomrum. Det är bra. Föräldrarnas
              engagemang har ökat och inflytandet har ökat. Det är hur bra som
              helst.
            </seg>
            <seg n="15d8345e">
              Om vi vågar vara ärliga vet vi att de båda reformerna också har
              kommit att innebära en rad problem. Segregationen har ökat, och
              skillnaderna mellan skolorna har ökat. Det finns många som hävdar
              att kostnaderna har ökat eftersom skolorna har blivit mer svårplanerade.
              Lärarna tvingas in i rollen som marknadsförare. Det tycker jag
              är ett problem. Jag menar att det kan strida mot rollen som objektiv
              lärare. Skolan har blivit en del av en marknad som öppnar för
              påtryckningar. Betygssättningen har uppmärksammats den senaste
              tiden, inte bara i fristående skolor utan även i kommunala skolor.
              Jag tror att denna marknad kan vara en av förklaringarna.
            </seg>
            <seg n="e3e3b2a5">
              I många fristående skolor har vi sett problem med lägre lärartäthet,
              färre lektioner, minskad timplan, obefintlig skolhälsovård och
              avsaknad av studievägledare. Jag vet att regeringen har genomfört
              en del förändringar på området. Det är bra, men jag tror inte
              att det är tillräckligt.
            </seg>
            <seg n="157e3a90">
              Eftersom en friskola är ett företag lyder den inte under offentlighets-
              och sekretesslagen, vilket jag anser vara ett stort problem. Det
              minskar medborgarnas insyn. Ju fler friskolor en kommun har desto
              större del av skolan ställs utanför den demokratiska processen.
              Det är också ett problem.
            </seg>
            <seg n="e2285ca6">
              Jag är den förste att understryka att det finns friskolor som
              gör ett fantastiskt jobb, men det innebär inte att det ska få
              finnas hur många friskolor som helst. Jag vill ta fasta på friskolereformens
              ursprungliga intentioner. Jag vill att vi skapar ett friskolesystem
              som det man har i Finland där det måste finnas ett påvisbart behov
              av den utbildning som en friskola vill ge för att man ska få tillstånd
              att starta sin verksamhet.
            </seg>
            <seg n="81197b90">
              Vi har kanske nått dithän att marknaden är mättad kanske till
              och med mer än mättad. Vi kanske ska dra i bromsen och börja fundera
              på hur vi vill att skolan ska se ut framöver. Det handlar inte
              om att man är för eller emot friskolor, utan om att försöka hitta
              en bra balans. En sådan balans finns det i en hel del kommuner.
              Men i många andra kommuner har det stora antalet friskolor kommit
              att medföra en rad problem för planeringen. Det finns många fördelar,
              men också en rad nackdelar. Dem måste vi våga diskutera utan att
              någon blir anklagad för att vara helt emot friskolor.
            </seg>
            <seg n="a6e0dd77">
              I somras läste jag om friskolereformen och intentionerna. På
              något ställe skrev man att en av tankarna var att man ville att
              föräldrakooperativ, speciella ämnesprofiler eller nedläggningshotade
              glesbygdsskolor skulle få en chans under ett nytt huvudmannaskap.
              Det låter ju jättebra. Man hade till exempel en vision om att
              det skulle växa fram fler skolor med särskild pedagogisk inriktning,
              det vill säga en breddning. Det är också bra.
            </seg>
            <seg n="5aa98e4d">
              Mer än 80 procent av friskolorna har i dag en allmän inriktning.
              Är det verkligen det som var tanken med friskolereformen? Jag
              tror inte det. Det är inte vad man skrev i de dokument som jag
              har gått igenom.
            </seg>
            <seg n="b658d9a0">
              Vi måste få diskutera de här frågorna. Man har tillsatt en kommitté,
              vilket är ett bra initiativ, men det är tråkigt att man på förhand
              så tydligt har begränsat diskussionsutrymmet. Jag menar att vi
              borde få diskutera allt detta i ett mycket bredare perspektiv,
              för den diskussionen behövs.
            </seg>
            <seg n="3621b85c">
              Ett förslag är att förskoleklassen ska bli en obligatorisk del
              av förskolan. Det finns många argument för det. Många har lyft
              upp den här frågan tidigare; det är ingen nyhet. Barn har kanske
              alltid varit kloka, men jag tror att barn i dag är ännu klokare.
              De möts av ett enormt informationsutbud. Jag menar att de redan
              i sexårsåldern kan erbjudas en undervisning som mer liknar den
              riktiga skolan än vad många förskolor gör i dag. Det finns en
              vilja hos barn att lära sig, och den måste vi ta till vara.
            </seg>
            <seg n="388007ec">
              I vårt parti har vi diskuterat och på landsdagarna nyligen fattat
              beslut om att vi vill införa förbud mot den så kallade avknoppningen
              av skolor. Det har kanske inte varit så många avknoppningar den
              senaste tiden, men vi menar att det ska förbjudas i lag. Vi har
              också diskuterat frågan om vinst. Det är bra att ett företag går
              med vinst, men vår bestämda uppfattning är att vinsten ska återinvesteras
              i skolan. Det är också en fråga som jag önskar att vi hade kunnat
              diskutera i den kommitté som har tillsatts. Jag tycker att det
              är tråkigt att man även där begränsar diskussionsutrymmet.
            </seg>
            <seg n="35caaeee">
              Jag sätter upp mig för ny talartid för att prata om högre utbildning.
            </seg>
          </u>
          <note type="speaker" n="c70d380c">
            Anf. 4 ROSSANA DINAMARCA (V):
          </note>
          <u who="rossana_dinamarca_e992cf" xml:id="i-86ea383d47c2f7b8-0" n="241f5768">
            <seg n="67fd7445">
              Herr talman! Jag förvarnar om att mitt anförande nog blir något
              längre än jag har anmält.
            </seg>
            <seg n="c85b330d">
              Jag beklagar att utbildningsministern inte är här i dag heller.
              Jag har inte sett honom på många år.
            </seg>
            <seg n="9190ffba">
              Herr talman! Vi har i dagsläget en ungdomsarbetslöshet på över
              20 procent. Utbildningspolitiken har en central roll för att bekämpa
              arbetslösheten och öka konkurrenskraften i framtiden genom höjd
              kunskap och kvalitet. Vi vill därför satsa på fler utbildningsplatser
              för att öka såväl sysselsättningen som människors kunskaper. I
              förhållande till regeringens förslag blir det drygt 25 000 fler
              platser på komvux och 5 000 fler platser på yrkeshögskolan 2012.
            </seg>
            <seg n="c62ae588">
              Många som i dag är arbetslösa saknar grundläggande utbildning
              från grund- eller gymnasieskola. Samtidigt krävs ofta minst gymnasieutbildning
              för att få ett arbete, och det är även nödvändigt för att kunna
              vidareutbilda sig på yrkeshögskola eller universitet.
            </seg>
            <seg n="5f813d74">
              En gymnasieexamen eller motsvarande har med andra ord blivit
              en nödvändig förutsättning för att kunna etablera sig på arbetsmarknaden
              och i samhället. Därför söker nästan alla ungdomar vidare till
              gymnasieskolan efter grundskolan.
            </seg>
            <seg n="b47f3ab0">
              Men högerregeringens politik har gjort det svårare att utbilda
              sig. Genom att höja gränsen för behörighet på olika nivåer är
              det färre som blir behöriga att läsa vidare, och utbildningsnivån
              kommer därför att sjunka. Alla utbildningar ger inte heller de
              kunskaper som är nödvändiga för att etablera sig i samhället och
              på arbetsmarknaden.
            </seg>
            <seg n="b24811f7">
              Många av dessa problem skulle kunna bli bättre om grund- och
              gymnasieskolan vore mer likvärdig. I en skola som kan anpassa
              undervisningen efter elevernas förutsättningar och behov kan fler
              elever få bättre kunskaper. För att skolan ska bli bättre på att
              möta varje enskild elevs behov måste vi ersätta den kommunala
              skolpengen och skolvalet med resurser efter behov och närhetsprincip.
              Det behövs också en upprensning bland de företag som driver skolor
              för att tjäna pengar. En sådan reform tar många år att genomföra.
              Hittills har vi bara tagit ett steg på vägen mot en reform genom
              att riksdagen har fattat beslut om att utreda de senaste decenniernas
              skolreformer som har skapat de problem med bristande likvärdighet
              som skolan brottas med.
            </seg>
            <seg n="538e904f">
              Men en framtida reform hjälper inte dem som redan har lämnat
              skolan, eller snart kommer att göra det, utan en fullständig utbildning.
              För att snabbt åtgärda det och ge fler människor ökad frihet och
              valmöjligheter på arbetsmarknaden vill vi införa en rätt att läsa
              in gymnasieskolan inom vuxenutbildningen. Det ska kunna ske antingen
              inom den kommunala vuxenutbildningen eller på folkhögskola.
            </seg>
            <seg n="af89d346">
              Sedan den globala finanskrisen inleddes har fler börjat studera.
              Det gäller även vuxenutbildningen. Antalet heltidsstuderande på
              komvux har ökat med drygt 15 procent de senaste åren. Det är dock
              fortfarande långt kvar till det antal platser som fanns innan
              högerregeringen skar ned vuxenutbildningen med en tredjedel. De
              extra anslag som kommunerna har fått de senaste åren har inte
              kompenserat för de förlorade studieplatserna. En rätt till gymnasieutbildning
              gör att det kommer att behövas fler studieplatser. Regeringen
              föreslår i budgetpropositionen 5 000 fler platser på komvux, trots
              att Utbildningsdepartementets egen utredning visar på ett behov
              av omkring 31 000 platser.
            </seg>
            <seg n="b0fc5804">
              Herr talman! Universitet och högskolor har stor betydelse för
              sysselsättningen på något längre sikt eftersom de flesta utbildningar
              är tre år eller längre. Det gör att planeringshorisonten bör ligga
              några år in i framtiden. Regeringen utökade högskolan tillfälligt
              2010 och 2011 med 10 000 platser. Antalet sökande ökade som en
              följd av lågkonjunkturen och att det var ovanligt stora årskullar
              som gick ut gymnasieskolan. År 2012 försvinner dessa platser trots
              att söktrycket fortfarande är rekordstort. Nu i höst ökar antalet
              antagna till universitet och högskolor till över 270 000 personer,
              vilket är det största antalet någonsin. Det finns heller ingenting
              som tyder på att högskolan kommer att minska sin attraktionskraft.
              Arbetslösheten är fortfarande hög, och därför kommer många att
              söka en högskoleutbildning eftersom det ger en starkare ställning
              på arbetsmarknaden.
            </seg>
            <seg n="1c287686">
              Fler akademiker behövs, och behovet kommer snart att öka. Det
              råder redan brist på förskollärare, och de nya kraven på behörighet
              och legitimation i grund- och gymnasieskola kan komma att leda
              till brist på lärare även inom dessa skolformer. Ett annat område
              där det finns en brist på arbetskraft är vården där det till exempel
              saknas specialistsjuksköterskor. Stora pensionsavgångar inom en
              nära framtid ställer också krav på fler högskoleutbildade i många
              olika branscher och yrkesområden. Satsningar på högskolan måste
              därför vara långsiktiga, och av den anledningen behöver regeringens
              satsning på 10 000 extra högskoleplatser förlängas i tre år.
            </seg>
            <seg n="7ce03639">
              Kunskapsskillnaderna ökar i den svenska skolan. Det har några
              talare före mig också sagt. Elevernas bakgrund får allt större
              betydelse för deras prestationer och lärande. De internationella
              tester som genomförs med jämna mellanrum visar tydligt att svenska
              skolor blir sämre och sämre på att kompensera för elevernas skiftande
              förutsättningar. Målet att den svenska skolan ska vara likvärdig
              blir alltmer avlägset.
            </seg>
            <seg n="818db5e7">
              Skolverkets statistik visar på tydliga skillnader i elevers resultat
              beroende på kön, etnisk bakgrund och föräldrars utbildning. Störst
              var skillnaden mellan elever med låg- och högutbildade föräldrar.
            </seg>
            <seg n="f302093b">
              Elevernas bakgrund är inte en förklaring till skillnader i skolresultat.
              Det är känt sedan länge att klass, etnicitet eller kön i sig inte
              utgör ett hinder för inlärning. Däremot kan olika bakgrund eller
              funktionsnedsättning göra att det krävs olika arbetssätt för att
              nå målen. Skillnaderna i skolresultat visar att skolan fortfarande
              inte kompenserar tillräckligt för sociala skillnader eller andra
              bakgrundsfaktorer. Undervisningen anpassas helt enkelt inte till
              eleverna. Elevers olika bakgrund gör att de delvis får olika behov.
              Dessa olika behov måste tillfredsställas i långt större utsträckning
              än vad som är fallet i dag.
            </seg>
            <seg n="3ffda2e0">
              Det behövs därför en helt annan syn på vad som är syftet med
              skolan. Skolans förmåga att bryta sorteringen och ge alla elever
              lika förutsättningar bör vara ett avgörande kriterium på skolsystemets
              och enskilda skolors kvalitet inte vilka skolor som ger höga betyg.
            </seg>
            <seg n="c40e6091">
              Elevers olika behov av undervisning gör att det behövs olika
              mycket ekonomiska resurser. Skolor där många elever har stort
              behov av stöd och hjälp har större kostnader och kräver högre
              anslag.
            </seg>
            <seg n="f7048f54">
              Trots att nuvarande system med skolval och skolpeng har funnits
              i snart 30 år har kommunerna inte insett att elever är olika.
              Staten måste därför ta över ansvaret och införa tydliga kriterier
              för hur resurserna till skolan ska fördelas.
            </seg>
            <seg n="a328ca95">
              Eftersom den nuvarande resursfördelningen är en följd av att
              den kommunala skolpengen infördes bör frågan givetvis analyseras
              i den utvärdering av de senaste decenniernas skolreformer som
              riksdagen har beslutat om. Men regeringen har ännu inte tillsatt
              denna utredning. Till dess att den parlamentariska utredningen
              och dess betänkande finns i sinnevärlden ska Skolverket få i uppdrag
              att skyndsamt ta fram allmänna råd om hur kommunerna ska fördela
              pengar till skolorna beroende på elevernas bakgrund och behov.
            </seg>
            <seg n="7904c307">
              För att förstärka och skynda på effekten av det nya regelverket
              föreslår vi i vår budgetmotion ett nytt statsbidrag på 1 miljard
              kronor årligen. Statsbidraget ska gå till de skolor som har störst
              behov av mer resurser för att eleverna ska kunna nå målen.
            </seg>
            <seg n="64ea0b88">
              Herr talman! Antalet barn i fritidshemsgrupper ökar dramatiskt
              varje år och har gjort så de senaste 20 åren. Jag har besökt fritidshem
              där gruppstorlekarna har varierat mellan 60 och 100 barn. I Göteborg
              har Lärarförbundet uppmärksammat ett fritidshem med 159 barn i
              en och samma grupp. Dessutom är lokalerna underdimensionerade.
              Den här arbetsmiljön är helt oacceptabel både för barnen och för
              fritidspedagogerna.
            </seg>
            <seg n="2c0e8e40">
              Det måste göras tydligare att det krävs vissa förutsättningar
              för att verksamheten ska hålla en godtagbar kvalitet. Om inte
              staten tar initiativet är chansen liten att det någonsin kommer
              att bli bättre för barnen på fritidshemmen. Därför vill Vänsterpartiet
              införa ett statligt stöd på 4,5 miljarder kronor för att anställa
              fler i fritidshemmen och minska barngrupperna. Villkoret för att
              få detta bidrag är att kommunen bidrar med halva kostnaden. Det
              innebär en bättre arbetsmiljö för både anställda och barn. Möjligheterna
              att bedriva en meningsfull verksamhet förbättras också, vilket
              är bra för barnens lärande och utveckling.
            </seg>
            <seg n="a5e801dd">
              I dag har de flesta barn rätt att gå i förskolan i alla fall
              de barn som har föräldrar som jobbar dagtid. Men många föräldrar
              jobbar på kvällar, nätter och helger, och de blir allt fler. Vänsterpartiet
              vill genomföra reformer för att öka tillgängligheten och kvaliteten
              inom förskolan och fritidshemmen. Vi föreslår därför bland annat
              att det införs en skyldighet för kommuner att erbjuda barnomsorg
              på obekväm arbetstid.
            </seg>
            <seg n="5d6d8272">
              Över 300 000 av dessa föräldrar har små barn i förskoleåldern.
              Trots det erbjuder mindre än hälften av landets kommuner barnomsorg
              på obekväm arbetstid. Det borde vara fler eftersom en utbyggd
              förskola och barnomsorg är en förutsättning för en hög sysselsättning.
            </seg>
            <seg n="a74a3b15">
              Det måste alltså skapas bättre förutsättningar för föräldrar
              att kombinera sitt föräldraskap med arbete. Men en utbyggd barnomsorg
              är i första hand en reform för att fler barn ska få det lite bättre
              när de växer upp. Fler föräldrar som arbetar och slipper oroa
              sig för ekonomin innebär helt enkelt färre fattiga barn. Barn
              behöver också trygghet och kontinuitet. Det kan de få om det finns
              en permanent lösning med en professionell barnomsorg utförd av
              utbildad personal med kunskap och erfarenhet. Barnomsorgen måste
              därför anpassas till alla föräldrars behov, och kommunen ska vara
              skyldig att erbjuda barnomsorg inte bara på dagen utan även på
              kvällar, nätter och helger.
            </seg>
            <seg n="02ce39a2">
              Genom att avskaffa RUT-avdraget skapar vi 15 000 fler platser.
            </seg>
            <seg n="41a0ff8d">
              Herr talman! För att kunna möta varje barns behov ska de som
              arbetar i förskola och fritidshem vara välutbildade och kompetenta.
              Den nuvarande lärarutbildningen, som just har införts, kommer
              inte att ge de framtida förskollärarna och lärarna i fritidspedagogik
              tillräckliga kunskaper. I alla andra sammanhang framhålls vilken
              betydelse välutbildade och kunniga lärare har, men inte när det
              gäller förskola och fritidshem.
            </seg>
            <seg n="959a01ec">
              Ett huvudsyfte med lärarutbildningsreformen 2001 var att stärka
              lärarutbildningens forskningsanknytning och att möjliggöra en
              direkt övergång från professionsutbildning till forskarutbildning,
              utan kostsamma kompletteringar. Efter reformen fick förskollärare
              och lärare med inriktning mot fritidspedagogik eller mot de tidigare
              åren i grundskolan sådana möjligheter dels genom tillkomsten av
              nya forskarutbildningar vid universiteten, dels genom tillkomsten
              av forskarskolor som innebär ett samarbete med och uppbyggnad
              av forskarmiljöer vid högskolor med lärarutbildning.
            </seg>
            <seg n="22c0dc37">
              I fritidshemmen riskerar kvaliteten att ytterligare försämras
              med den nya lärarutbildningen. Blivande lärare med inriktning
              mot fritidspedagogik har nu fått sin utbildning kortad till tre
              år. Dessutom är det inom denna inriktning möjligt att fördjupa
              sig endast i praktiska och estetiska ämnen.
            </seg>
            <seg n="9f7132a6">
              Ett syfte med fritidshemmen är att de ska ingå som en integrerad
              del i en samlad skoldag. De har en pedagogisk uppgift och betydelse
              i och med att läroplanen även gäller för fritidshemmen. Det är
              därför nödvändigt att grundlärare med inriktning mot fritidshem
              har djupa kunskaper inom exempelvis läs-, skriv- och matematiklärande
              för att kunna möta barnen i deras ständigt pågående lärande.
            </seg>
            <seg n="a7a49123">
              För att lärare med inriktning mot fritidshem ska få tillräcklig
              kompetens i fritidspedagogik och i sidoämnena, inklusive de teoretiska
              ämnena, för att undervisa 612-åringar är det nödvändigt att utbildningen
              förlängs. Dessutom anser vi att nu när legitimationskravet införs
              ska det givetvis även gälla fritidspedagogerna. Det är de som
              ska vara ansvariga för verksamheten på fritidshemmen.
            </seg>
            <seg n="5170b68e">
              Herr talman! När det nuvarande resurstilldelningssystemet för
              högskolans grundutbildning utvecklades var normen att alla studenter
              skulle ha minst nio timmars undervisning per vecka. Anslagen till
              högskolan baseras på studentantalet och på vilken typ av utbildning
              som de läser på. Utbildningar inom humaniora, samhällsvetenskap,
              teologi och juridik får lägst ersättning. Ersättningsnivån är
              inte tvingande för högskolan, utan varje högskola har möjlighet
              att omfördela pengarna mellan utbildningar för att utjämna skillnader.
              Få högskolor gör en sådan omfördelning, och låg ersättning innebär
              i de flesta fall få undervisningstimmar.
            </seg>
            <seg n="c8da16a1">
              För lite undervisning leder till en sämre utbildning. Det handlar
              inte bara om antalet undervisningstillfällen utan också om formerna
              för undervisningen. Mycket av undervisningen bedrivs i form av
              föreläsningar.
            </seg>
            <seg n="aad6b50a">
              Det måste också finnas utrymme för mer resurskrävande undervisningsformer
              som seminarier, problembaserat lärande, enskild handledning, handledning
              i grupp och så vidare. Anslagen till högskolan måste därför bli
              större.
            </seg>
            <seg n="8b23aa33">
              Regeringen föreslår att humaniora, samhällsvetenskap, juridik
              och teologi år 2012 i höjda ersättningar får 200 miljoner kronor
              som ökar till 400 miljoner år 2013. Det är ett steg i rätt riktning,
              men inte tillräckligt. Dessutom finansierar regeringen detta genom
              lika stora neddragningar på annat inom högskolan.
            </seg>
            <seg n="dbf4ac09">
              För att nå upp till nio timmars undervisning per vecka i de ämnen
              där det är som sämst krävs det att lägsta ersättningen per student
              höjs till 50 000 kronor per år. För att kunna upprätthålla kvaliteten
              och erbjuda studenter från icke studievana hem tillräckligt stöd
              är det, menar vi, nödvändigt att högskolan får större anslag.
              Vi föreslår därför att ersättningsbeloppet för studenter inom
              humaniora, samhällsvetenskap, juridik och teologi höjs med 1 ½
              miljard från och med år 2012.
            </seg>
            <seg n="c34f54ff">
              Herr talman! Sedan år 2010 är det frivilligt för studerande vid
              högskolan att vara medlem i en studentkår. Studentkårerna fyller
              dock samma funktion som när medlemskap var obligatoriskt: att
              ta till vara studenters intressen, företräda dem i nämnder och
              styrelser, granska utbildningskvaliteten, bedriva studiesocial
              verksamhet med mera.
            </seg>
            <seg n="8dcab130">
              När medlemskapet nu blivit frivilligt har många kårer halverat
              sitt medlemsantal, vilket gjort att intäkterna minskat. Många
              lärosäten ger därför kårerna ekonomiskt stöd för att dessa ska
              kunna fortsätta att bedriva sin verksamhet. Det har den nackdelen
              att kåren hamnar i beroendeställning i förhållande till lärosätet
              som de samtidigt ska granska. De resurser som nyttjas borde användas
              till att förbättra utbildningen.
            </seg>
            <seg n="cc7ba0fa">
              Problemet som nu uppstått är att det inte råder någon likvärdighet
              för studentinflytande. Alla studenter måste ha samma möjligheter
              att påverka sin högskola och förbättra sin utbildning. Det måste
              finnas ett riktat statligt stöd för att finansiera detta, precis
              som det föreslagits i utredningen. Vänsterpartiet tillför därför
              95 miljoner kronor årligen till studentinflytandet vid universitet
              och högskolor.
            </seg>
            <seg n="039647f8">
              Att finansiera sina studier inom forskarutbildningen med stipendier
              innebär en rad nackdelar för den enskilda doktoranden. En av de
              allvarligare konsekvenserna är att dessa doktorander inte har
              rätt till någon inkomstrelaterad ersättning vid sjukdom, föräldraledighet
              eller arbetslöshet.
            </seg>
            <seg n="87177a21">
              Dessutom räknas inte stipendiefinansierade studier som överhoppningsbar
              tid av Försäkringskassan, vilket gör att dessa doktorander inte
              har någon vilande SGI. Stipendierna räknas inte heller som pensionsgrundande
              inkomst. Högskolorna kan inte teckna försäkringar för stipendiater.
              Inte heller berättigar stipendier till den övergång till doktorandtjänst
              som automatiskt sker för doktorander med utbildningsbidrag när
              två år återstår av utbildningen.
            </seg>
            <seg n="6c7cdbfc">
              Den enda regel som finns rörande stipendier är att statliga anslag
              inte får användas till stipendier. Vid högskolorna finns dock
              en rad stipendiefonder och externa medel som kan användas till
              stipendier.
            </seg>
            <seg n="ae2b06ba">
              Vår bestämda mening är att stipendier inte är en acceptabel finansieringsform
              för forskarstuderande dels med hänvisning till den sociala och
              ekonomiska otrygghet som stipendier leder till, dels därför att
              bristen på regler gör det alltför lätt att missbruka stipendierna.
              Det finns inget att invända mot att stipendier används till särskilda
              kostnader i samband med forskarstudier såsom resor och utrustning.
              Däremot ska de inte användas till de forskarstuderandes levnadsomkostnader.
            </seg>
            <seg n="cfc74517">
              Stipendier bör därför förbjudas som studiefinansieringsform inom
              forskarutbildningen. Kostnaderna för högskolorna kommer därigenom
              att öka med 30 miljoner kronor per år. I vår budgetmotion höjer
              vi därför anslagen till forskning och forskarutbildning.
            </seg>
            <seg n="ba91be3a">
              Jag är medveten om att jag ganska ordentligt överskridit talartiden.
              Ändå har jag missat en del saker, till exempel förbättringar när
              det gäller skolmat samt feministiskt självförsvar. Men jag stannar
              här och hänvisar till vårt särskilda yttrande.
            </seg>
          </u>
          <note type="speaker" n="9e25895d">
            Anf. 5 MARGARETA PÅLSSON (M):
          </note>
          <u who="unknown" xml:id="i-9299b239ef25e922-0" n="57e22ced">
            <seg n="b97e317b">
              Herr talman! Om utbildningsministern hade varit närvarande här
              hade han kanske gett sin talartid till mig. Men jag tror inte
              att han hade gett elva minuter till Vänsterns representant. Jag
              avser i alla fall att tala lite kortare än i 21 minuter.
            </seg>
            <seg n="2020a655">
              Nu genomförs Alliansens historiska utbildningsreform. Runt om
              i landet arbetar lärarna sedan höstterminens början med helt nya
              styrdokument. I grundskolan tillämpas nya kurs- och läroplaner.
              På gymnasiet är det nya kurser och en ny struktur med teoretiska
              program, yrkesprogram och lärlingsutbildning. Programmen har nu
              en mycket tydligare karaktär och inriktning.
            </seg>
            <seg n="ad59ee1b">
              Tyvärr dröjer sig fortfarande den utbredda vanföreställningen
              kvar att man på de yrkesförberedande programmen inte kan få högskolebehörighet.
              De som satt den bilden har visserligen varit retoriskt skickliga,
              men de bör skämmas över att ha lurat så många svenska ungdomar
              i deras gymnasieval.
            </seg>
            <seg n="08dd4c07">
              Ett nytt betygssystem med fler och tydligare betygssteg är på
              plats. Hösten 2012 får sexor och sjuor för första gången på länge
              betyg. Det kommer att innebära tydligare fokus på kunskap samt
              mindre stress över de första betygen.
            </seg>
            <seg n="72e89dbd">
              Kontinuerliga, tydliga och tidiga kunskapskontroller är oerhört
              viktiga för en framgångsrik skola. De nationella proven spelar
              en stor roll. Så småningom kommer det att bli fler nationella
              prov. De är ovärderliga för lärarens betygssättning och enormt
              värdefulla för att komma åt betygsinflationen.
            </seg>
            <seg n="53efbcca">
              Nationella prov i SO- och NO-ämnen införs för årskurs 6 läsåret
              2013/14. De redan införda proven i årskurs 3 i svenska och matte
              uppskattas runt om i landet.
            </seg>
            <seg n="fab54369">
              En ny skollag är på plats som bland annat ska ge förutsättningar
              för ökad trygghet och studiero. Den ställer högre krav på kvalitet
              i skolan och ger lika villkor för kommunala och fristående skolor.
            </seg>
            <seg n="3fdf3021">
              Vid våra lärosäten utbildas en ny generation lärare i den nya
              lärarutbildningen som sjösattes under hösten. På sikt ska Sveriges
              lärarkår bli bättre utbildad och vara behörig i de ämnen och för
              de åldrar som den undervisar i.
            </seg>
            <seg n="01d99ea7">
              Herr talman! Dessa reformer kan något förenklat beskrivas som
              strukturreformer. Det är reformer som syftar till att omstöpa
              skolans grundläggande regelverk och ramar.
            </seg>
            <seg n="22fae541">
              I höstens budget är utbildningsreformerna i huvudsak av annat
              slag. De syftar till att stärka skolans personal och utveckla
              kompetensen. Vår karriärutvecklingsreform syftar till att gynna
              och sporra framgångsrika lärare.
            </seg>
            <seg n="e6ed41d7">
              All forskning pekar i samma riktning. Inget kan ersätta en kompetent
              och motiverad lärare. Duktiga lärare ska ha bra betalat och hög
              status. Ett viktigt led i detta är också våra satsningar på forskarskolor
              för lärare. Alliansen vill se fler lektorer i skolan.
            </seg>
            <seg n="4011a4ab">
              Fortbildning och möjlighet att skapa sig behörighet skapas med
              satsningarna Lärarlyftet 2 och VAL. Eleverna ska undervisas av
              behöriga lärare.
            </seg>
            <seg n="114aa929">
              Vi har en välbehövlig satsning för yrkeslärare på gymnasiet.
              Det är en lärarkategori som måste synliggöras och prioriteras
              mer.
            </seg>
            <seg n="07d02717">
              Vi satsar på matematiken med ämnesdidaktisk fortbildning och
              fler undervisningstimmar. Internationella jämförelser visar att
              matematik är ett ämne som behöver en rejäl skjuts i den svenska
              skolan.
            </seg>
            <seg n="3633484a">
              Vi har också ett rektorslyft för att stärka skolans pedagogiska
              ledarskap. Rektorer som pedagogiska ledare är enormt viktiga för
              en modern kunskapsskola.
            </seg>
            <seg n="b7ea1e87">
              En satsning på elevhälsan som inkluderar och stärker även specialpedagogerna
              föreslås också i budgeten.
            </seg>
            <seg n="5d440b57">
              Herr talman! Vid en genomgång av oppositionens budgetmotioner
              på utbildningsområdet är det lätt att konstatera att man i stort
              uppskattar inriktningen på regeringens politik. Oppositionspartierna
              lånar och kopierar våra förslag men sockrar dessutom dem en aning.
              Det är en komplimang att Socialdemokraterna, Miljöpartiet och
              i någon mån Vänsterpartiet delar vår uppfattning om vad som är
              bra för svensk skola. Det är positivt.
            </seg>
            <seg n="0403b7a4">
              Jag märker också att tonen och inriktningen i skoldebatten har
              förändrats. Tidigare pratades det enbart om hur mycket resurser
              man skulle lägga på det ena eller andra. Det handlade om kvantitet
              och väldigt lite om vad som skapar kvalitet. I dag vet de flesta
              bättre. Ingen forskning visar på något samband mellan stora resurser
              och goda elevresultat. I Finland visar man toppresultat trots
              att man satsar betydligt mindre resurser per elev än vad vi gör.
            </seg>
            <seg n="e25a7628">
              Att det finns en bred enighet om att vilja skapa en modern kunskapsorienterad
              skola ger goda förutsättningar för en konstruktiv dialog och politiker
              som tar ansvar för utbildningen i vårt land.
            </seg>
            <seg n="f6c880ad">
              Herr talman! Under mina skolresor det senaste året har jag koncentrerat
              mig på samtal med lärare. De berättar att de längtar efter att
              alla dessa reformer ska komma på plats. Men de berättar också
              om en viss nervositet inför så mycket nytt.
            </seg>
            <seg n="4fdf8792">
              Vi kommer aktivt och ödmjukt att följa implementeringen av våra
              skolreformer. Skolan har och har haft problem, om detta råder
              det inget tvivel. Men den ska inte svartmålas. Sverige har många
              fantastiska lärare som behöver uppmuntras och stärkas i sitt arbete
              med att genomföra reformerna.
            </seg>
            <seg n="16432b8e">
              Herr talman! Avslutningsvis vill jag säga att mycket forskning
              handlar om betydelsen av höga förväntningar på eleverna. Kanske
              gäller samma förhållande mellan samhällets förväntningar och förutsättningar
              för lärarna att genomföra skolans förändringsarbete.
            </seg>
            <seg n="5b46c08e">
              Låt oss ge Sveriges lärare vårt stöd och förtroende i kombination
              med höga förväntningar. Låt oss sprida de goda exemplen från de
              skolor och klasser som lyckas. På så sätt ger vi goda förutsättningar
              för framtidens skola.
            </seg>
          </u>
          <note n="a603607b">
            Jag yrkar bifall till utskottets förslag i dess helhet i betänkandet.
          </note>
          <note n="2db4ccad">
            I detta anförande instämde Annika Eclund (KD).
          </note>
          <note type="speaker" n="8faa230d">
            Anf. 6 JABAR AMIN (MP) replik:
          </note>
          <u who="jabar_amin_a483d5" xml:id="i-8f68fd67117a0103-1" n="f0383d42">
            <seg n="3fbb39d1">
              Herr talman! I slutet av sitt anförande sade Margareta Pålsson
              att den svenska skolan inte ska svartmålas. Det är exakt vad Alliansen
              har hållit på med under mer än tio år. Det är svartmålning och
              osanningar om den svenska skolan. Jag skrev upp mig för replik
              inte för att tala om detta utan för att ta upp det jag nämnde
              i mitt anförande.
            </seg>
            <seg n="ac382abf">
              Under snart ett och ett halvt år har vi diskuterat olika viktiga
              utbildningspolitiska frågor. Vi har diskuterat lärarlegitimation,
              fritidspedagogernas villkor, neddragningar i kommunerna, studentinflytande,
              satsningar på lärare, kvalitetshöjningar på universiteten och
              så vidare. Alla dessa debatter i Sveriges lagstiftande församling
              har er utbildningsminister valt att nonchalera.
            </seg>
            <seg n="f431600d">
              Min fråga till Margareta Pålsson är: Tycker ni att det är rimligt
              att ni när alla dessa historiska reformer, som ni beskriver dem,
              diskuteras i Sveriges riksdag har en utbildningsminister som är
              totalt frånvarande och nonchalerar riksdagen och den debatt som
              föregår här? Det är en fråga som jag hoppas att Margareta Pålsson
              svarar på.
            </seg>
          </u>
          <note type="speaker" n="8de5ebb9">
            Anf. 7 MARGARETA PÅLSSON (M) replik:
          </note>
          <u who="unknown" xml:id="i-9299b239ef25e922-1" n="57e22ced">
            <seg n="0c6dafcc">
              Herr talman! Det är en viktig fråga som Jabar Amin framför. Jag
              tycker precis som Jabar Amin att ministrarna borde vara här inte
              bara i denna debatt utan i alla som bedöms som viktiga. Jag kan
              bara konstatera att det inte är så.
            </seg>
            <seg n="7eef670b">
              Nu kan man inte konstatera att vår utbildningsminister aldrig
              är här. Han har i varje fall varit med under åtminstone två debatter,
              jag minns inte riktigt.
            </seg>
            <seg n="a20b700e">
              I slutet av förra mandatperioden när detta också irriterade mig
              bad jag att få se hur många av de socialdemokratiska ministrarna
              som var närvarande på er tid.
            </seg>
            <seg n="c3a6a284">
              Då kunde man konstatera att under mandatperioden 20022006 var
              färre S-ministrar närvarande än alliansministrar under 20062010.
              Det är inte någonting som rättfärdigar att Björklund inte är här.
              Men det talar om att ni och de var ännu sämre.
            </seg>
            <seg n="9c7a02e0">
              För övrigt skulle jag vilja säga till Jabar Amin att jag tycker
              att den satsning på studie- och yrkesvägledare som ni har i er
              motion är bra. Jag önskar att också vi snart kommer med något
              liknande. Studie- och yrkesvägledarna har en nyckelroll i svensk
              skola, och de behövs.
            </seg>
            <seg n="e87aa249">
              Ni har också en satsning på utökad rätt till modersmålsundervisning.
              Den tycker jag också verkar intressant. Jag skulle gärna vilja
              höra hur ni har tänkt er att göra detta och vad det i så fall
              skulle innebära.
            </seg>
          </u>
          <note type="speaker" n="67d2cae9">
            Anf. 8 JABAR AMIN (MP) replik:
          </note>
          <u who="jabar_amin_a483d5" xml:id="i-8f68fd67117a0103-2" n="f0383d42">
            <seg n="39ec16c2">
              Herr talman! Låt mig tacka Margareta Pålsson för medgivandet
              att det inte är bra att vår skolminister och utbildningsminister
              nonchalerar riksdagen på detta sätt.
            </seg>
            <seg n="89384f26">
              Vi har inget ansvar för att socialdemokratiska ministrar på sin
              tid inte skötte sig. Vi har aldrig haft någon utbildningsminister
              här. Men förhoppningsvis har vi det efter 2014, och då kommer
              vi i så fall att vara här.
            </seg>
            <seg n="c03afaaa">
              Återigen: Ni har suttit i ett och ett halvt år. Utbildningsministern
              nonchalerar att vara här. Hur kan det komma sig att ni inte har
              framfört detta? Snart är vi inne i den andra halvan av mandatperioden.
              Ändå har vi en utbildningsminister som är frånvarande. Hur kan
              det komma sig? De gånger som du refererar till, Margareta Pålsson,
              är de gånger han har blivit mer eller mindre tvingad att komma
              hit när vi har diskuterat interpellationer och enkla frågor.
            </seg>
            <seg n="70dd90db">
              Vad gör ni för att se till att er utbildningsminister ska komma
              hit och lyssna på debatterna?
            </seg>
          </u>
          <note type="speaker" n="33ceb900">
            Anf. 9 MARGARETA PÅLSSON (M) replik:
          </note>
          <u who="unknown" xml:id="i-9299b239ef25e922-2" n="57e22ced">
            <seg n="198fb0b0">
              Herr talman! Jabar Amin säger saker som inte är riktigt med sanningen
              överensstämmande. Jag minns två tillfällen som utbildningsministern
              har varit här när vi har haft debatt, och jag ser att mina kompisar
              här nickar. Han har verkligen varit här på debatter. När det gäller
              interpellationer är han tvungen att vara här; den uppfattningen
              kan jag dela.
            </seg>
            <seg n="22ca0986">
              Jag har förtroende för att vår utbildningsminister väljer det
              som är viktigast för regeringen, för Utbildningsdepartementet
              och för honom att vara på i dag. Jag vet faktiskt inte vad det
              är, men jag har en tro på att han väljer det viktigaste. Mer har
              jag inte att tillägga.
            </seg>
            <seg n="48ea6344">
              Även om Jabar Amin inte tycker att han är delaktig i hur de socialdemokratiska
              ministrarna prioriterade kammaren vill jag tala om att det inte
              är sant att de var här mer än våra ministrar.
            </seg>
          </u>
          <note type="speaker" n="2d259eae">
            Anf. 10 ROSSANA DINAMARCA (V) replik:
          </note>
          <u who="rossana_dinamarca_e992cf" xml:id="i-86ea383d47c2f7b8-1" n="241f5768">
            <seg n="1a09db54">
              Herr talman! Jag skäms inte för att ha upplyst elever om effekten
              av regeringens uppdelade gymnasieskola. Däremot borde regeringen
              skämmas för att man urholkar yrkeselevernas utbildning.
            </seg>
            <seg n="13e3c81d">
              Dessutom gör regeringen det krångligare för just yrkeseleverna
              att få en komplett gymnasieutbildning. Det gör man i en tid då
              vi har en hög arbetslöshet. Vi vet att gymnasieutbildning är oerhört
              viktigt för att ha en möjlighet på arbetsmarknaden över huvud
              taget.
            </seg>
            <seg n="dff87399">
              Vi hade en debatt här i förra veckan då vi pratade om studiestödet.
              Då nämnde jag att 40 procent av dem som är arbetslösa och som
              saknar gymnasieutbildning är under 35 år.
            </seg>
            <seg n="902e53d8">
              Dessutom finns det inte tillräckligt med platser på komvux, och
              de som läser på vuxenutbildningen hamnar i en annan kvotgrupp,
              vilket gör det ännu svårare att vidareutbilda sig senare.
            </seg>
            <seg n="6be9cc4b">
              Det är det här som Margareta Pålsson borde bekymra sig över och
              skämmas över, om det är någon som ska skämmas.
            </seg>
          </u>
          <note type="speaker" n="84ec2bc8">
            Anf. 11 MARGARETA PÅLSSON (M) replik:
          </note>
          <u who="unknown" xml:id="i-9299b239ef25e922-3" n="57e22ced">
            <seg n="a767217b">
              Herr talman! Jag har säkert mycket som jag ska skämmas för i
              mitt liv. Det gäller både det som jag har sagt och gjort och det
              som jag inte har sagt och gjort. Men just detta har jag ingen
              anledning att skämmas för.
            </seg>
            <seg n="14d8a1db">
              Det finns politiker som tycker att det är okej att ljuga i den
              politiska debatten. Det tycker inte jag. Jag är fostrad till att
              tala sanning, och för mig gäller det även i politiken.
            </seg>
            <seg n="68ba80aa">
              Om man går på ett de tolv yrkesprogrammen får man i sju av dem
              inom ramen möjlighet till högskolebehörighet. I de fem återstående
              kan man genom att läsa till 100 poäng alltså 100 poäng av de 2
              500 få möjlighet att göra det om man så önskar. För mig är det
              en lögn att då gå ut i debatten och säga att man inte kan få högskolebehörighet
              om man väljer ett yrkesprogram.
            </seg>
            <seg n="73c2ca34">
              Dessutom är det inte jag som ska skämmas mest för att vi har
              så många ungdomar som saknar gymnasieutbildning. Det är ju för
              att sätta stopp för det som vi har infört den nya gymnasieskolan.
              Det är den gamla gymnasieskolan som har lett till att så många
              som 30 procent nu varje år lämnar skolan utan att ha gymnasieutbildning.
            </seg>
            <seg n="94296949">
              När det gäller vuxenutbildningen har vi i år, 2011, mer pengar
              än det någonsin har funnits där. Nästa år, 2012, har vi näst mest
              pengar. Det finns stora behov, och det är behjärtansvärt att vi
              tänker på dem och gör allt vi kan. Men man kan inte säga att det
              är för lite pengar, för då har det funnits alldeles för lite pengar
              tidigare.
            </seg>
          </u>
          <note type="speaker" n="11b2b456">
            Anf. 12 ROSSANA DINAMARCA (V) replik:
          </note>
          <u who="rossana_dinamarca_e992cf" xml:id="i-86ea383d47c2f7b8-2" n="241f5768">
            <seg n="443d0ccb">
              Herr talman! Jag undrar på vilket sätt det är en lögn att säga
              att yrkeselever inte inom sitt ordinarie program kan uppnå en
              högskolebehörighet. De får i många fall läsa ett utökat program.
            </seg>
            <seg n="cf9f188d">
              Varför ska just yrkeseleverna ha en längre och krångligare väg
              för att uppnå någonting som borde vara självklart, Margareta Pålsson?
              Det svarade du inte på. Detta är någonting som anses vara en lägsta
              nivå på arbetsmarknaden i dag. Varför är det mindre viktigt att
              yrkeselever har samhällskunskap? Varför har de bara en tredjedel
              av svenska? Varför är det viktigt, och på vilket sätt är det en
              lögn att säga att det ser ut på detta sätt?
            </seg>
            <seg n="43a8c2ad">
              Som gymnasieelev om man kommer ihåg den tid då man gjorde sitt
              gymnasieval ville man ha så breda möjligheter som möjligt. Man
              ville ha så många öppna dörrar som möjligt för framtida val. Ni
              har stängt i princip varenda en. Ni slänger in elever på yrkesprogrammen
              i en återvändsgränd.
            </seg>
            <seg n="1acc82ee">
              Och inte nog med det sedan säger ni: Ni kan läsa upp det där
              som ni missade på gymnasiet på komvux! Då har ni lagt till en
              kvotgrupp för eleverna om de ska vidareutbilda sig som gör det
              i princip omöjligt att gå vidare. På vilket sätt är det en lögn
              att säga att det är så här, Margareta Pålsson?
            </seg>
            <seg n="39067d28">
              Utbildningsdepartementet självt säger att det skulle behövas
              30 000 platser inom vuxenutbildningen. Ni lägger in 5 000. På
              vilket sätt är det en enorm satsning? I början av er regeringsperiod,
              2006, skar ni bort en tredjedel av vuxenutbildningen.
            </seg>
          </u>
          <note type="speaker" n="4cd7de37">
            Anf. 13 MARGARETA PÅLSSON (M) replik:
          </note>
          <u who="unknown" xml:id="i-9299b239ef25e922-4" n="57e22ced">
            <seg n="1bec98aa">
              Herr talman! Nej, när Rossana Dinamarca uttrycker sig på det
              viset ljuger hon inte. Men det är inte så hon tidigare har uttryckt
              sig om möjligheten att få högskolebehörighet.
            </seg>
            <seg n="8dcbaf24">
              Varför gäller det just dessa utbildningar? Det beror på att det
              är vår uppfattning att många hoppar av gymnasiet för att de tycker
              att det är för mycket teori. Det är dessutom så att när de kommer
              ut på de jobb som vi hoppas att alla får, men som tyvärr inte
              alla får, säger de att de inte kan jobben tillräckligt. Därför
              har vi gjort en större satsning på karaktärsämnena.
            </seg>
            <seg n="1c98c06b">
              När det gäller kvotgruppen kommer de som läser in högskolebehörighet
              på komvux att hamna i samma kvotgrupp som de andra.
            </seg>
            <seg n="ade6afcf">
              När Rossana Dinamarca talade om hur kommunerna använder sig av
              fördelningen till skolorna vill jag säga att det 2011 enligt Skolverket
              är tre fjärdedelar som använder sig av någon form av socioekonomisk
              fördelning. År 2007 var det två tredjedelar. Kommunerna tar alltså
              sitt ansvar mer nu än tidigare. Jag tycker dock inte att de tar
              det tillräckligt, men de gör det bättre.
            </seg>
            <seg n="0371ce35">
              Sist men inte minst: Det är intressant att höra hur det står
              till i Göteborg och på deras fritidsavdelningar. Som Rossana Dinamarca
              vet lika bra som jag är detta en kommunal fråga. Och vem är det
              som styr i Göteborg? Vi har inte styrt där sedan 1994, tyvärr.
            </seg>
          </u>
          <note type="speaker" n="c921ff0e">
            Anf. 14 MIKAEL DAMBERG (S) replik:
          </note>
          <u who="mikael_damberg_23b905" xml:id="i-c73d5aef56d645fe-1" n="0be4c745">
            <seg n="cb2970eb">
              Herr talman! Jag noterade att både Margareta Pålsson och jag
              har högre förväntningar på utbildningsministern i framtiden. Det
              är bra.
            </seg>
            <seg n="0a19e9e0">
              Man kan fundera på vilka förväntningar regeringen har på prestationerna
              i gymnasieskolan. En av de reservationer som vi har i det här
              betänkandet handlar om hur stor andel av en ungdomskull som ska
              ha en fullständig gymnasieexamen. Regeringen har den fantastiskt
              ambitiösa målsättningen att gå från lite drygt 10 procent som
              inte har en fullständig gymnasieexamen till under 10 procent på
              tio år. Det är ingen dramatisk ambitionshöjning när det gäller
              andelen unga människor som har en fullständig gymnasieexamen.
              Jag undrar hur Margareta Pålsson och regeringen har resonerat
              när man har satt den målbilden. Det hänger kanske ihop med den
              målbild ni har för gymnasieskolan.
            </seg>
            <seg n="d7057ace">
              Ibland blir jag lite provocerad när Moderaterna jämt säger att
              detta med resurser inte spelar någon roll alls. Vi fick beröm
              för att vi för en gemensam agenda kring lärarnas utbildning och
              kompetens. Det är viktigt för skolans måluppfyllelse. Det är i
              mötet mellan elev och lärare som det händer mest. Kan Margareta
              Pålsson förklara, för det tycker jag inte att skolministern har
              lyckats reda ut, vad kommunerna ska kunna spara 675 miljoner kronor
              på under nästa år i den nya gymnasiereformen? Det är ganska stora
              pengar när kommunerna säger att de snarare har implementeringskostnader
              som gör att gymnasieskolan blir dyrare när man inför den nya gymnasieskolan,
              i alla fall i början. Regeringen har räknat ut att man kan ta
              675 miljoner kronor från gymnasieskolan nästan år. Kan Margareta
              Pålsson förklara hur den besparingen ska göras och varför det
              leder till en bättre gymnasieskola?
            </seg>
          </u>
          <note type="speaker" n="e738642c">
            Anf. 15 MARGARETA PÅLSSON (M) replik:
          </note>
          <u who="unknown" xml:id="i-9299b239ef25e922-5" n="57e22ced">
            <seg n="1db99757">
              Herr talman! Redan den gymnasieberedning som Socialdemokraterna
              ledde fastslog i sitt betänkande att en ny gymnasieskola med en
              inriktning som ganska mycket liknar den som vår gymnasieskola
              har skulle bli billigare. Varför det? Jo, därför att det blir
              skärpta krav för behörighet i gymnasieskolan, och nu pratar jag
              alltså om vår gymnasieskola. Det handlar om tidiga insatser i
              grundskolan och ett borttagande av nuvarande begränsningar att
              eleven bara kan reducera kurser omfattande 250 poäng. Vi får en
              ökad samverkan mellan gymnasieskolan och arbetslivet och ett förtydligande
              av de bestämmelser som rör tillgången till studie- och yrkesvägledning.
              Vi tror att det leder till en ökad genomströmning, bättre planeringsförutsättningar,
              färre avhopp och byten och sist men inte minst en möjlighet att
              fylla upp undervisningsgrupperna, vilket sparar in mycket resurser,
              och att antalet håltimmar minskar genom att det blir lättare att
              planera.
            </seg>
            <seg n="33011e8b">
              Regeringen har beräknat att det ska kunna dra in 675 miljoner
              nästa år, och det vänder sig Socialdemokraterna mot. Däremot tror
              Socialdemokraterna tydligen att vår besparing är okej 2013, 2014
              och 2015, för då har ni följt den fullt ut. När det gäller besparingen
              nästa år har vi naturligtvis lovat att vi ska följa detta noga
              och att finansieringsprincipen gäller, det vill säga att om det
              inte fungerar måste det till nya samtal med SKL och en eventuell
              justering i budgeten. Men hur är det mer er syn på denna inbesparing
              under de tre kommande åren?
            </seg>
          </u>
          <note type="speaker" n="58bcdfc8">
            Anf. 16 MIKAEL DAMBERG (S) replik:
          </note>
          <u who="mikael_damberg_23b905" xml:id="i-c73d5aef56d645fe-2" n="0be4c745">
            <seg n="ce80a7b6">
              Herr talman! Jag väljer att svara på frågan först. Vi har 675
              miljoner kronor för nästa år för att undandra den besparingen
              i gymnasieskolan. Sedan ligger dessa 675 miljoner kronor kvar
              i skolbudgetarna. Däremot har vi sagt att vi ska ha en utvärdering.
              Vi hoppas att riksdagen också kan ge regeringen till känna att
              vi snabbt får en utvärdering av den här reformens kostnader så
              att kommunerna inte drabbas oskäligt mycket av detta. Om det visar
              sig framöver att det har blivit enorma besparingar i gymnasieskolan
              ska inte kommunerna överkompenseras för detta. Det är helt rimligt.
            </seg>
            <seg n="ea737951">
              Jag har inte träffat en kommunpolitiker, inte ens en moderat,
              som tror att det är möjligt att spara 675 miljoner kronor. Skillnaden
              mellan de här prognoserna och kommunernas budgetar är att när
              staten drar in statsbidragen måste kommunerna göra besparingarna.
              Det finns ingen återvändo. De får inte underbalansera. Det beror
              på den lagstiftning som finns. Men du hoppas på dynamiska effekter
              som i efterhand kan läggas tillbaka om det visar sig vara felaktigt.
              Varför riskera 1 400 lärares anställningar genom en besparing
              nästa år? Varför dra in ett möjligt löneutrymme på 818 kronor
              i månaden för Sverige samtliga gymnasielärare inför 2012? Det
              är det regeringen gör. Regeringen finansierar i princip varenda
              reform som man påstår att man ska genomdriva med indragningar
              från gymnasieskolan de kommande åren. Det är gymnasieskolan som
              får betala regeringens politik i det här läget.
            </seg>
            <seg n="bd47f937">
              Margareta Pålsson svarar dock inte på min fråga om hur man ska
              genomföra de här besparingarna i skolan, vilka effekter de kommer
              att få och varför det skulle leda till färre avhopp och mindre
              ungdomsarbetslöshet om man drar in 675 miljoner kronor nästa år.
            </seg>
            <seg n="fb3fe12e">
              Den andra frågan handlar om målsättningen. Har inte regeringen
              någon högre ambition för hur många unga människor som ska ha en
              fullständig gymnasieexamen? Ska det vara 10 procent som saknar
              gymnasieexamen? Det är ju det som står i er strategi 2020, den
              EU-strategi som ni har antagit och ställt er bakom. Det innebär
              att Sverige ska gå från lite över 10 procent, där vi ligger i
              dag, till lite under 10 procent om tio år. Det är en radikal agenda
              för Sverige när det gäller att se till att unga människor verkligen
              får den gymnasieexamen som de behöver på dagens arbetsmarknad.
            </seg>
          </u>
          <note type="speaker" n="bfba866b">
            Anf. 17 MARGARETA PÅLSSON (M) replik:
          </note>
          <u who="unknown" xml:id="i-9299b239ef25e922-6" n="57e22ced">
            <seg n="88cc6f66">
              Herr talman! Det här är EU 2020. Detta är en strid om orden.
              De som är mellan 30 och 34 år om tio år är i dag mellan 20 och
              24 år. De har gått igenom gymnasiet, och av dem har 30 procent
              misslyckats. Det är en enorm satsning som krävs för att nå upp
              till de mål som Socialdemokraterna har ställt upp. Jag har bett
              att få det förklarat för mig, och även utskottet har fått en förklaring
              av statssekreteraren varför målsättningen är så låg. Jo, detta
              ska ske om tio år, och de som är 3034 år om tio år är redan över
              20 i dag.
            </seg>
            <seg n="2a1cd56b">
              Hur ska kommunerna klara 675 miljoner? Det vet jag inte, men
              jag har en stor tro på att kommunernas politiker klarar det. Men
              hur skulle de ha klarat det om er budget hade blivit verklighet?
              Socialdemokraterna föreslår att vi ska dubblera arbetsgivaravgiften
              för de unga under 26 år. Det skulle verkligen innebära mycket
              mer än 675 miljoner för kommuner och landsting som arbetsgivare
              och även för den privata sektorn. Det handlar om många miljarder
              och inte bara om 675 miljoner.
            </seg>
          </u>
          <note type="speaker" n="805ee171">
            Anf. 18 TINA ACKETOFT (FP):
          </note>
          <u who="tina_acketoft_a2726b" xml:id="i-50c0652972bb1c9c-0" n="3c3efcc7">
            <seg n="cf7855a1">
              Herr talman! Låt mig börja med att instämma i allt som den föregående
              talaren, det vill säga min allianskollega, sade. Ni kommer nog
              att få höra mycket en gång till, men upprepning är som bekant
              kunskapens moder. Jag undrar dock fortfarande vem fadern är.
            </seg>
            <seg n="381b1754">
              Som bekant debatterar vi i dag ämnet utbildning och forskning.
              Som ett förtydligande vill jag redan nu säga att jag kommer att
              koncentrera mig på barn och ungdomar, det vill säga förskola och
              gymnasieskola. De övriga områdena lämnar jag med varm hand till
              mina FP-kolleger som kommer in i debatten senare. Jag vill säga
              detta för att inte förvilla kammaren onödigt mycket.
            </seg>
            <seg n="37b23f58">
              För alla oss som bryr oss om skolan i Sverige är 2011 ett mycket
              speciellt år. Det är fullt med reformer för att uppfylla målet
              att Sverige ska vara en framstående kunskaps- och forskningsnation
              som präglas av hög kvalitet, som det så vackert står i budgetpropositionen.
              Det målet kan vi alla vara överens om, men vägen dit skiljer oss
              en enad allians från en låt oss kalla det mångfasetterad opposition.
            </seg>
            <seg n="6d70e129">
              Herr talman! Skolans uppdrag är att eleverna ska nå målen. Bristande
              resurser, dålig skolmiljö eller elevernas sociala bakgrund är
              vanliga men ofta mycket förenklade förklaringar till varför elever
              inte når målen. Självklart har dessa faktorer betydelse, och självklart
              har pengar betydelse, men skolforskningen visar att resultaten
              är mer beroende av sådant som går att påverka i den direkta skolsituationen
              motivation, attityder till lärandet och vikten av att anstränga
              sig.
            </seg>
            <seg n="768b6da3">
              I rapporten Synligt lärande , som publicerats av Sveriges Kommuner
              och Landsting, pekar en av världens främsta utbildningsforskare,
              John Hattie, på vad som är viktigast för elevernas studieresultat,
              nämligen att eleverna får tydliga mål för undervisningen, att
              det finns en ständig återkoppling till arbetet så att man helt
              enkelt vet varför man är där, att lärarens pedagogiska kunskap
              är god, att det finns studiero, att lärare deltar i och lär av
              varandras undervisning och att det finns stöd och uppmuntran i
              hemmet. Studien bygger på intervjuer och analyser av 80 miljoner
              elevers studieresultat, och jag har svårt att tro att våra elever
              i Sverige skulle avvika speciellt mycket från det mönstret.
            </seg>
            <seg n="91b1d543">
              Folkpartiet och Alliansen inför nu en ny skollag med tydliga
              läro- och timplaner, tydliga mål för undervisningen där förskolan
              dessutom blir en egen skolform, en ny betygsskala med betyg från
              årskurs 6, utökade nationella prov med tydlig återkoppning, ny
              lärarutbildning med lärarlegitimation, fokus på kunskap och tydliggörande
              av vilka rättigheter lärare har i klassrummet. När vi gör det
              är vi på väg mot en ny skola. Det är en ny skolpolitik. Jag betvivlar
              inte att det kommer att ta tid. Jag betvivlar inte att vi kommer
              att få införa fler förändringar för att nå resultatet. Men den
              som påstår att Utbildningsdepartementet inte arbetar för att ministern
              inte råkar vara närvarande i dag måste ha befunnit sig i radioskugga
              sedan 2006.
            </seg>
            <seg n="ad97f2ae">
              En av de största och viktigaste frågorna är att skapa likvärdiga
              möjligheter för eleverna. Det har flera av talarna från båda sidor
              tagit upp. Jag tror att vi brinner för det precis lika mycket.
              Kvaliteten på skolan får helt enkelt inte bero på vilken sida
              av gärdsgården man råkar bo. Förvisso fördelar tre fjärdedelar
              av kommunerna resurserna, men enligt en undersökning från Skolverket
              har tolv av landets 49 mest bostadssegregerade kommuner fortfarande
              ingen modell för att ge mer pengar till skolor i socioekonomiskt
              svaga områden. Det är naturligtvis helt vansinnigt. Därför får
              Skolverket nu i uppdrag att undersöka hur mycket medel man omfördelar,
              vilken effekt det får, vilka kriterier som följs och vilka åtgärder
              som behöver vidtas.
            </seg>
            <seg n="314eb851">
              Det är inte så enkelt som att bara skriva in det i skollagen
              och säga att det löser sig. Vi måste veta hur vi ska göra. Det
              är ingen hemlighet att Folkpartiet tycker att staten bör ha huvudmannaskapet
              för skolan just för att undvika sådana små feltolkningar som kommunerna
              gör när det gäller skolan. Men till dess är det kommunerna som
              har ansvaret, och om de inte tar det ansvaret blir det bit för
              bit mer uppstyrning genom Skolverket, på det sätt som nu sker
              under alliansregeringen. Det är inte något smygförstatligande,
              som Jabar Amin sade, utan det sker helt öppet, helt tydligt och
              i totalt samförstånd inom alliansregeringen.
            </seg>
            <seg n="b289aa3a">
              I dag diskuterar vi budgeten, och som vanligt är det oppositionens
              roll att övertrumfa regeringen med satsningar och utspel. Den
              spelare som bara satsar på höga insatser utan någon strategi kommer
              dock att snart sitta där med svartepetter. Om man enbart försöker
              förklara den problematik vi har i svensk skola med att det är
              för lite pengar i systemet har man missförstått något. Det är
              strukturella problem vi har haft, och då är det strukturella problem
              som måste rättas till.
            </seg>
            <seg n="afc586e0">
              Låt oss ta ett exempel på hur skolpolitiken skulle ha sett ut
              om oppositionen vunnit valet 2010. Alla elever på gymnasiet skulle
              ha teoretisk högskolebehörighet. Det var innebörden i Göran Perssons
              gymnasiereform i början av 1990-talet. Man förlängde de tvååriga
              yrkeslinjerna, och det allmänna teoretiska innehållet ökade. SCB
              har presenterat siffror som visar att antalet elever som avbröt
              sin gymnasieutbildning tredubblades tredubblades! mellan 1992
              och 2002, alltså före och efter gymnasiereformen. Således struktur,
              inte pengar. Det motsvarar 3 800 elever, om vi räknar om det till
              dagens siffror.
            </seg>
            <seg n="e3990512">
              Tidigare fanns det även försök med lokala styrelser med elevmajoritet.
              Eleverna skulle alltså kunna rösta ned sin rektor eller lärare.
              Vilken elev i världen ifall man frågade dem skulle säga ja, jag
              vill gärna arbeta hårdare och ha mer läxor? Man måste sätta ned
              foten och visa att det är rektorn och läraren som ytterst har
              ansvaret.
            </seg>
            <seg n="af0abb69">
              Alliansregeringen satsar rejält när det gäller en karriärutvecklingsreform
              inom lärarkåren med kompetensutveckling för förskollärare, förskolechefer,
              lärare och rektorer, med forskarskolor för lärare och en översyn
              av möjligheterna till verkliga karriärsteg inom yrket för att
              kunna höja lönerna och göra yrket mer lockande. Vi satsar på mattelyftet
              med fortbildning för mattelärare och 120 timmar mer matematikundervisning.
              Vi gör en läsa-skriva-räkna-satsning för de yngsta eleverna, för
              vi vet att det som man missar om man inte har läsfärdigheter kommer
              man tyvärr att få dras med hela livet. Till detta kommer ersättningar
              till kommunerna för implementering av den nya skollagen, satsningar
              på förbättrad utbildning för nyanlända elever, jämställdhet i
              skolan och stärkt elevhälsa.
            </seg>
            <seg n="6d76d489">
              Socialdemokraterna tycker inte att vi satsar tillräckligt mycket.
              Det må så vara. Enligt Statskontorets beräkningar kommer ambitionen
              att 30 000 lärare ska delta i Lärarlyftet inte att uppnås förrän
              nu, 2011. Det finns en eftersläpning i systemet. Oavsett hur mycket
              pengar vi tillför hinner lärarna inte med. Den satsning som nu
              görs är väl avvägd.
            </seg>
            <seg n="c71ec913">
              Herr talman! Oppositionen beklagar med jämna mellanrum att Folkpartiet
              och Alliansen inte för en skolpolitik i samråd med dem, att det
              görs för mycket politik av skolan. Låt mig säga att jag inte söker
              konfrontation för konfrontationens skull, men jag beklagar att
              det tog så många år av politisk samsyn innan vi insåg vad den
              gamla skolan ledde till för våra elever. En tredjedel av varje
              årskull slogs ut i den rödgröna gymnasieskolan. En tredjedel av
              de årskullar som vi nu har är ungefär 40 000 ungdomar. 40 000
              är ungefär som hela Trollhättan, skulle jag tro, Trollhättan som
              vi alla i dag har i tankarna. 40 000 elever har blivit bortsorterade
              under den gamla skolpolitiken. Då är det inte lätt att ha samsyn.
            </seg>
            <seg n="c0424ea9">
              Ska vi komma tillbaka till en topplacering när det gäller kunskap
              är de strukturella reformer och omläggningar som nu införs livsviktiga.
              Lotta Gröning har en väldigt bra debattartikel i Expressen i dag
              med titeln Den underkända skolan. Hon ger alla oss politiker underbetyg
              och behandlar alltså inte någon av oss speciellt vänligt. Hon
              har rätt när hon skriver: Politikerna har sett till att lärarna
              förlorat sin status och stolthet och förvandlades till trivselvaktmästare.
              En sådan skola är dömd till undergång. Det insåg Folkpartiet och
              Alliansen för länge sedan. Vi i Alliansen tar nu ansvar och försöker
              åter få styr på skolan. Vill ni i oppositionen vara med i det
              arbetet är ni mer än välkomna.
            </seg>
          </u>
          <note n="4f5b948c">
            Med det, herr talman, yrkar jag bifall till utskottets förslag
            i betänkandet och avslag på samtliga motioner.
          </note>
          <note n="30c2c4a0">
            I detta anförande instämde Ismail Kamil (FP).
          </note>
          <note type="speaker" n="e9f57c28">
            Anf. 19 JABAR AMIN (MP) replik:
          </note>
          <u who="jabar_amin_a483d5" xml:id="i-8f68fd67117a0103-3" n="f0383d42">
            <seg n="2ce3ea0e">
              Herr talman! I sin budget gör regeringen neddragningar till kommunerna
              motsvarande 3 miljarder kronor. Det kommer att drabba kommunerna
              och ytterst skolan. Vi har låtit riksdagens utredningstjänst beräkna
              vad dessa neddragningar skulle kunna leda till i de olika kommunerna.
              Det vi kan notera är häpnadsväckande. I Helsingborg skulle det
              innebära minst 79 färre lärartjänster, i Umeå skulle det under
              de kommande tre åren kunna innebära 71 färre lärartjänster, i
              Skövde minst 32 färre lärartjänster under mandatperioden, i Borås
              minst 66 färre lärartjänster, i Karlstad minst 53 färre lärartjänster
              och så vidare, och så vidare.
            </seg>
            <seg n="48288fe0">
              Min fråga till Tina Acketoft är, herr talman, om hon tycker att
              det är rimligt att göra dessa neddragningar. Är det färre lärartjänster
              den svenska skolan behöver? Är det så Folkpartiet och Alliansen
              vill utveckla den svenska skolan, genom att vi får färre lärartjänster
              i våra skolor?
            </seg>
          </u>
          <note type="speaker" n="a1d0287e">
            Anf. 20 TINA ACKETOFT (FP) replik:
          </note>
          <u who="tina_acketoft_a2726b" xml:id="i-50c0652972bb1c9c-1" n="3c3efcc7">
            <seg n="33bbe4af">
              Herr talman! Folkpartiet och Alliansen vill ha en skola där det
              finns lärare som är utbildade för det de ska göra, där det finns
              ett tillräckligt antal utbildade elever på varje plats. Ingen
              har argumenterat mot det. Det Jabar Amin hela tiden glömmer är
              att årskullarna blir mindre och antalet elever färre och att en
              dimensionering av skolan därför måste ske. Därmed finns inte det
              underskott som Jabar Amin tar upp.
            </seg>
            <seg n="ce25d007">
              Det är samma sak när Miljöpartiet har räknat in detta. Ni räknar
              också bort de effekter som den nya gymnasieskolan kommer att innebära
              i besparingar. Det är inte så att man har skurit bort 675 miljoner,
              utan skolan har sparat 675 miljoner genom den nya gymnasieskolan.
            </seg>
            <seg n="b156de38">
              Statistik är en fantastisk företeelse. Man kan få fram nästan
              precis vad man vill beroende på hur man ställer frågan. Men man
              måste se det i ett vidare perspektiv. Eleverna blir färre och
              lärarna blir utbildade. Dessutom kommer gymnasieskolan att bli
              en billigare skola. Vi har tidigare haft en dålig och dyr skola
              den värsta av världar. Vad vi nu försöker göra det kommer säkert
              att ske fler reformer som kommer att behövas på vägen är att se
              till att anpassa skolans dimensionering genom att hitta smartare
              vägar att få bättre utbildning för våra elever.
            </seg>
          </u>
          <note type="speaker" n="363f4862">
            Anf. 21 JABAR AMIN (MP) replik:
          </note>
          <u who="jabar_amin_a483d5" xml:id="i-8f68fd67117a0103-4" n="f0383d42">
            <seg n="75778bb4">
              Herr talman! Jag pratar om en nedskärning på 3 miljarder kronor.
              Tina Acketoft pratar om de 675 miljonerna, vilket är knappt en
              fjärdedel av de pengarna.
            </seg>
            <seg n="4fdaf8c5">
              Vi har inte lekt med statistik. Det är riksdagens utredningstjänst
              som har räknat fram detta. Jag hoppas att Folkpartiet inte börjar
              ifrågasätta även riksdagens utredningstjänst.
            </seg>
            <seg n="87c56e38">
              Ni tror att det kommer att ske besparingar i kommunerna för 675
              miljoner. Men era vänner, folkpartisterna, moderaterna, kristdemokraterna
              och centerpartisterna i Sveriges Kommuner och Landsting, anser
              att ni har fel. De har vänt sig till oss. De anser att man inte
              kan göra sådana beräkningar redan nu.
            </seg>
            <seg n="1a00968e">
              Jag frågar återigen Tina Acketoft: Anser ni att man utvecklar
              den svenska skolan genom att utsätta alla dessa kommuner för stora
              neddragningar bland lärarna?
            </seg>
          </u>
          <note type="speaker" n="e89819d2">
            Anf. 22 TINA ACKETOFT (FP) replik:
          </note>
          <u who="tina_acketoft_a2726b" xml:id="i-50c0652972bb1c9c-2" n="3c3efcc7">
            <seg n="eb4286e5">
              Herr talman! Förlåt, jag uppfattade inte riktigt frågan. Men
              jag upprepar gärna det jag sade tidigare, eftersom upprepning
              till slut kanske gör att även Jabar Amin följer med. Jag ifrågasätter
              inte RUT över huvud taget. Det gäller riksdagens utredningstjänst
              i denna fråga; annars tycker jag väldigt mycket om RUT i andra
              fall också. Vad jag ifrågasätter är de faktorer som man lämnar
              in och vill få beräknade och vad man vill visa med just de faktorerna.
              Det är därför jag säger att statistik och beräkningar är underbara
              saker därför att man kan få ut precis vad man vill beroende på
              vad man matar in.
            </seg>
            <seg n="7bcd8a53">
              Att Jabar Amin menar att det kommer att ske nedskärningar inom
              lärarkåren får stå för honom. Om det sker beror det i så fall
              helt enkelt på att man dimensionerar lärarkåren efter att det
              finns färre barn. Det föds för lite barn i det här landet för
              att hålla uppe de siffrorna. Konstigare än så är det inte.
            </seg>
            <seg n="c984b182">
              För att komma tillbaka till gymnasiereformen och besparingarna,
              som man väljer att kalla det här: Om vi sitter i en förhandlingssituation
              med motparten, i detta fall Sveriges Kommuner och Landsting, tror
              Jabar Amin verkligen att motparten skulle säga att det inte är
              några problem och att de kommer att gå med överskott vad vi än
              säger till dem? Tror inte Jabar Amin att de, som i alla förhandlingar,
              skulle ta hänsyn till sin egen sidas intressen? Man räknar på
              precis det man vill ha. Sedan börjar man förhandla om det. Detta
              är dock en osäkerhetsfaktor som regeringen hela tiden har sagt
              att den kommer att föra en debatt om. Man kommer att föra en diskussion
              med SKL för att stämma av.
            </seg>
            <seg n="8b5a999a">
              Jabar Amin vet inte hur detta kommer att se ut om några år. Det
              vet inte vi heller. Men enligt de beräkningar som gjordes när
              lagen framlades har regeringen till och med varit försiktigare
              än vad som rekommenderades.
            </seg>
            <seg n="330e2da2">
              Vi följer upp detta tillsammans. Jag lovar att jag kommer att
              vara precis lika mycket på som Jabar Amin i denna fråga. Jag vill
              inte heller att kommunerna ska ha problem med lärarkåren.
            </seg>
          </u>
          <note type="speaker" n="c3c37230">
            Anf. 23 MIKAEL DAMBERG (S) replik:
          </note>
          <u who="mikael_damberg_23b905" xml:id="i-c73d5aef56d645fe-3" n="0be4c745">
            <seg n="ae0e1c50">
              Herr talman! Jag börjar med att kommentera den senaste ordväxlingen
              om besparingarna i gymnasieskolan. Tina Acketoft och regeringen
              måste vara tydliga med att dessa besparingar ligger utöver de
              demografiska förändringarna. Regeringen har gång på gång sagt
              att detta inte har något att göra med demografin. Sveriges kommuner
              står redan inför en jätteutmaning: att klara den demografiska
              omställningen av gymnasieskolan. På det har regeringen gjort prognosen
              och lagt ut det minskade statsbidraget till Sveriges Kommuner
              och Landsting. Jag vill bara att Tina Acketoft kommenterar det
              och bekräftar att regeringen räknat med dessa besparingar utöver
              de demografiska förändringar som kommunerna står inför.
            </seg>
            <seg n="ffb650c7">
              De 675 miljoner kronorna nästa år är inga småpengar. Jag vet
              att Folkpartiet ibland gillar att tala lärarlöner. Det är 818
              kronor i månaden i löneutrymme för Sveriges samtliga gymnasielärare.
              Det är intressant för Sveriges gymnasielärare att känna att regeringen
              nu när man går in för en avtalsrörelse och det är tuffa tider
              dessutom lägger ut besparingar som kommunerna säger att de omöjligt
              kan räkna hem. Det jag skulle vilja att Tina Acketoft reder ut
              är hur man ska göra de här besparingarna ute i kommunerna. Jag
              träffar inte en kommun som förstår hur den ska göra.
            </seg>
            <seg n="b14a6113">
              Min huvudfråga handlar ändå jag fick inte riktigt något svar
              om det om målsättningarna om fullständig gymnasieutbildning före
              25 år som regeringen har som strategi. Det handlar om EU 2020.
              Man ska till 2020 minska andelen som inte har en fullständig gymnasieexamen
              i Sverige från drygt 10 procent till mindre än 10 procent. Det
              är en radikal agenda för att fler ungdomar ska få en gymnasieexamen
              i Sverige och klara sig bättre på arbetsmarknaden. Hur har regeringen
              tänkt? Varför har ni så låga ambitioner?
            </seg>
          </u>
          <note type="speaker" n="16572382">
            Anf. 24 TINA ACKETOFT (FP) replik:
          </note>
          <u who="tina_acketoft_a2726b" xml:id="i-50c0652972bb1c9c-3" n="3c3efcc7">
            <seg n="44a0ee8d">
              Herr talman! Jag tror att en av förklaringarna till att utbildningsministern
              inte är här i dag kan vara att han har fört den här debatten med
              Mikael Damberg, som är en väldigt ambitiös riksdagsledamot, ungefär
              tio gånger. Jag tror inte att jag kan svara på någonting som utbildningsministern
              inte har svarat på, men jag kan gärna upprepa något.
            </seg>
            <seg n="6d21c37a">
              Du har alldeles rätt när det gäller demografin, men Jabar Amin
              refererade inte till de 675 miljonerna, utan var långt utöver
              det i sin RUT-beräkning. Där ingick också demografin.
            </seg>
            <seg n="feb1a43c">
              De 675 miljoner kronorna har Mikael Damberg redan fått svar om.
              Bland annat kan man säga att det kan innebära en viss besparing
              när vi tar bort de 8 000 olika varianter man haft på gymnasiet.
              Eller har jag fel? Mikael Damberg får gärna svara på om han tror
              att det kan påverka det hela att det är billigare att ha större
              klasser än mängder av små grupper.
            </seg>
            <seg n="89a15267">
              För övrigt kan man också säga att 675 miljoner kronor är mycket,
              men ändå mindre än vad man beräknade det till. Regeringen valde
              att vara på den säkra sidan och har gått ned pengamässigt. För
              att få lite distans till det hela kan man också säga att det är
              ungefär 1 ½ procent av gymnasieskolans samlade budget i Sverige,
              samtidigt som vi genomför reformer som kommer att dra ned kostnaden.
            </seg>
            <seg n="17066fae">
              Herr talmannen och Mikael Damberg får ursäkta mig, men jag glömde
              den andra frågan.
            </seg>
          </u>
          <note type="speaker" n="be85811f">
            Anf. 25 MIKAEL DAMBERG (S) replik:
          </note>
          <u who="mikael_damberg_23b905" xml:id="i-c73d5aef56d645fe-4" n="0be4c745">
            <seg n="ac6ec27e">
              Herr talman! Jag försöker få svar på frågan om de radikala ambitionerna
              när det gäller målsättningen att fler ungdomar före 25 års ålder
              ska ha fullständig gymnasieexamen. Regeringen har den ambitiösa
              målsättningen att vi ska gå från drygt 10 procent som inte har
              det till under 10 procent på tio år. Vi talar just nu om gymnasieskolan
              och de besparingar som regeringen har lagt ut där. Det kanske
              har ett samband med det. Man kanske tror att det med dessa besparingar
              blir svårt att åstadkomma någon förbättring över huvud taget när
              det gäller andelen unga människor som har gymnasieexamen.
            </seg>
            <seg n="4b1a7dc3">
              Vi har en högre målsättning och kräver att man investerar i gymnasieskolan
              för att minska avhoppen och göra den bättre, men också investerar
              i vuxenutbildning, yrkesvux och mycket annat som debatten senare
              kommer att handla om för att ge unga människor möjlighet att komma
              tillbaka och bättra på sin utbildning senare.
            </seg>
            <seg n="ed8e9d15">
              Jag skulle vilja ha svar på frågan hur regeringen har gjort bedömningen
              att man på tio år ska gå från lite drygt 10 procent som inte har
              en fullständig gymnasieexamen till under 10 procent. Är det en
              radikal agenda för Sverige och de unga människor som behöver en
              gymnasieutbildning för att få jobb i dag på arbetsmarknaden?
            </seg>
            <seg n="375d9026">
              Jag konstaterade att av de arbetslösa som saknar gymnasiekompetens
              är det en kraftigt växande andel som är unga. Den gruppen har
              ökat från 30 till 40 procent från år 2007. De unga människor som
              är arbetslösa saknar i väldigt stor utsträckning gymnasiekompetens.
              Då gäller det att man har insatser mot det, både genom den ordinarie
              gymnasieutbildningen, vuxenutbildning och annat och genom arbetsmarknadspolitiken,
              som ger de här unga människorna möjligheter.
            </seg>
            <seg n="d7bf6fe7">
              Regeringen har svårt att svara på varför man har satt upp de
              mål man satt upp. Det är noterat. Men det är en budgetdebatt i
              dag, och då måste vi diskutera budgeten. Det är klart att det
              är lite jobbigt för regeringspartiernas företrädare att reda ut
              varför man lägger 5,4 miljarder på en krogmomssänkning i stället
              för att investera dem i bättre fortbildning av lärarna eller i
              en gymnasiereform som kan få en bra start i stället för att börja
              med besparingar. Jag förstår att det är jobbigt för regeringspartierna
              att reda ut detta, men det är trots allt en budgetdebatt, och
              politik handlar också om prioriteringar.
            </seg>
          </u>
          <note type="speaker" n="8d88c47b">
            Anf. 26 TINA ACKETOFT (FP) replik:
          </note>
          <u who="tina_acketoft_a2726b" xml:id="i-50c0652972bb1c9c-4" n="3c3efcc7">
            <seg n="29ceaed8">
              Herr talman! Det var verkligen inte jag som försökte dribbla,
              utan jag glömde helt enkelt den andra frågan.
            </seg>
            <seg n="a134bc0a">
              Nej, Mikael Damberg, det är inga radikala ambitioner som regeringen
              har när vi säger att vi ska gå från att drygt 10 procent inte
              har full gymnasiebehörighet till under 10 procent. Det är inga
              radikala visioner. Däremot är det en realistisk ambition.
            </seg>
            <seg n="f1b91483">
              Om åtta år, år 2020, är de som nu är 2024-åringar 3034 år. De
              tillhör den kvotgruppen. Med utgångspunkt i en statistik som är
              ganska svår att beräkna är detta en realistisk ambition. Däremot
              finns det ju ingen som inte önskar att ambitionen så småningom
              ska ställas högre.
            </seg>
            <seg n="5d5e4c1a">
              Nu har vi att reda upp i denna gymnasieskola som har slagit ut
              40 000 ungdomar varje år. Mikael Damberg, som själv satt i utbildningsutskottet
              under tidigare regering, har helt plötsligt inte något som helst
              ansvar i detta. Vi försöker nu reda ut denna rödgröna röra som
              har slagit ut ett antal ungdomar som motsvarar ett Trollhättan
              varje år.
            </seg>
            <seg n="867608ac">
              Jag hoppas att vi får se utvärderingar av detta. Behövs det mer
              resurser har regeringen redan sagt att man kommer att tillföra
              dem.
            </seg>
          </u>
          <note type="speaker" n="5f4b27c1">
            Anf. 27 ROSSANA DINAMARCA (V) replik:
          </note>
          <u who="rossana_dinamarca_e992cf" xml:id="i-86ea383d47c2f7b8-3" n="241f5768">
            <seg n="35a9020c">
              Herr talman! Jag tänkte ta upp ett ämne där vi i viss mån är
              eniga, Tina Acketoft och jag, nämligen detta med statens ansvar
              för skolan. Nu tror jag väl inte att den segregation som vi ser
              i skolan bara är kommunaliseringens fel, men i mitt anförande
              tog jag upp detta med att resursfördelningen ser väldigt olika
              ut från kommun till kommun, och det beror delvis på kommunaliseringen.
            </seg>
            <seg n="d2ce9d9c">
              Detta var också en anledning till att vi förra hösten motionerade
              om att utreda de stora skolreformerna, bland annat kommunaliseringen,
              fristående skolors etablering och det fria skolvalet. Det var
              också något som en majoritet av riksdagen beslutade att man skulle
              göra.
            </seg>
            <seg n="cbe59c08">
              Tina Acketoft tycker ju liksom jag att staten behöver ta över
              ansvaret för skolan. Jag vill fråga henne: När kommer den här
              utredningen?
            </seg>
          </u>
          <note type="speaker" n="871162ce">
            Anf. 28 TINA ACKETOFT (FP) replik:
          </note>
          <u who="tina_acketoft_a2726b" xml:id="i-50c0652972bb1c9c-5" n="3c3efcc7">
            <seg n="b50ed10f">
              Herr talman! Jag vill börja med att be om ursäkt om jag har haft
              fel om Trollhättans befolkning. Jag talar om antalet invånare
              i själva staden. Jag får hänvisa till SCB, för de anger faktiskt
              att befolkningen i Trollhättans stad är 41 000.
            </seg>
            <seg n="868b4038">
              Nej, jag kan inte svara på när utredningen kommer. Men Rossana
              Dinamarca är välkommen att ställa den frågan direkt till utbildningsministern
              vid tillfälle.
            </seg>
          </u>
          <note type="speaker" n="421370b4">
            Anf. 29 ROSSANA DINAMARCA (V) replik:
          </note>
          <u who="rossana_dinamarca_e992cf" xml:id="i-86ea383d47c2f7b8-4" n="241f5768">
            <seg n="b8a490ec">
              Herr talman! Jag hade gärna ställt frågan direkt till utbildningsministern,
              men han behagar ju inte vara här. Han har varit här kanske två
              gånger de senaste sex åren, så det blir lite svårt.
            </seg>
            <seg n="e4935dd5">
              Någonstans ligger det ändå på regeringens och regeringspartiernas
              ansvar att se till att detta kommer i gång. Vi har över 20 år
              gamla reformer som vi vet väldigt tydligt har effekter på hur
              skolan i dag ser ut. Vi har en stor skolsegregation som bland
              annat kommunaliseringen men också det fria skolvalet har bidragit
              till. Vad har regeringen för ambitioner? Vad har Tina Acketoft
              och Folkpartiet för ambitioner för att göra något åt detta, som
              Skolverket och PISA mycket tydligt pekar på som orsakerna till
              den stora segregationen och bristerna i likvärdigheten? Vi behöver
              en utredning, men det behövs också politiska ambitioner för att
              förändra detta.
            </seg>
            <seg n="aa5f58be">
              Nu har vi haft en hel höst där uppmärksamheten har riktats mot
              Carema och riskkapitalbolag inom äldreomsorgen, något som vi under
              lång tid har sett på skolans område. Vi har nu en parlamentarisk
              utredning som ska se över just reglerna för fristående skolor
              men som redan från första mötet deklarerade att man inte vill
              förbjuda vinstuttag.
            </seg>
          </u>
          <note type="speaker" n="667efdce">
            Anf. 30 TINA ACKETOFT (FP) replik:
          </note>
          <u who="tina_acketoft_a2726b" xml:id="i-1c53c8101eee2858-0" n="3c3efcc7" next="i-85d61f2f27d1815b-0">
            <seg n="e6b16b59">
              Herr talman! Jag är säkert lika bekymrad som Rossana Dinamarca
              över den ojämlika skolan. Vi är överens om att det förmodligen
              hade varit till elevens gagn att ha en statlig skola.
            </seg>
            <seg n="abd9ce0a">
              Nu styr vi upp den genom att ge Skolverket tydligare regler,
              råd och anvisningar i stället för att lyfta de kommuner i örat
              som inte sköter sitt arbete. Det är beklagansvärt att se hur det
              ser ut i många kommuner.
            </seg>
            <seg n="39a6a9c6">
              Jag tror inte och det finns heller inget som direkt pekar på
              att det skulle vara det fria skolvalet som har skapat klyftorna.
              Däremot är bostadssegregationen det stora problemet. Det stora
              problemet bakom ojämlika skolor är faktiskt bostadssegregationen.
              Jag tror att det fria skolvalet rätt använt när vi får friskolor
              som oavsett huvudman lyder under samma regler som den kommunala
              skolan, vilket vi har fått nu med den nya skollagen kommer att
              förändra situationen.
            </seg>
            <seg n="632f1fd0">
              Precis som Rossana Dinamarca sitter också jag med i den pågående
              utredningen. Jag hoppas att vi kommer fram med tydligare regler
              för hur man ska kunna visa vad som är verklig kvalitet i skolan,
              så att jag och Rossana som föräldrar kan välja skola åt våra barn
              efter kvalitet och inte bara efter de broschyrer som de skickar
              ut, för så är det delvis i dag. Där vill jag se till att vi får
              ett tydligare system som visar exakt vad man får på en viss skola.
              Då kan vi välja med fötterna och alltså välja bort skolor som
              inte är bra.
            </seg>
            <seg n="2da4c179">
              Jag vill också passa på att säga att jag inte har något problem
              med att skolor går med vinst så länge som de utför kvalitet. Jag
              tycker inte att det är vinsten som är problemet. Däremot ställer
              jag mig ofta frågan vad det är som gör att kommunerna inte kan
              arbeta med bättre effektivitet i relation till kostnaden. Ska
              vi kanske lära av de friskolor som både ger kvalitet och gör det
              till en lägre kostnad? De andra ska bort, rent ut sagt.
            </seg>
          </u>
          <note n="2aced387">
            Anf. 31 ULRIKA CARLSSON i Skövde (C):
          </note>
          <u who="tina_acketoft_a2726b" xml:id="i-85d61f2f27d1815b-0" n="3c3efcc7" prev="i-1c53c8101eee2858-0">
            <seg n="d11a125d">
              Herr talman! Då var det återigen dags för debatt om utgiftsområde
              16, Utbildning och universitetsforskning : Det är alliansregeringens
              sjätte budget på det här området, och det är mycket som har hänt
              på de här åren, men det finns också stora utmaningar kvar.
            </seg>
            <seg n="3efac389">
              Målet för det här utgiftsområdet är att Sverige ska vara en framstående
              kunskaps- och forskningsnation som präglas av hög kvalitet. Målet
              är att alla barn och elever ska nå målen, och inte bara det: De
              ska nå så långt det är möjligt för dem.
            </seg>
            <seg n="f0465bb6">
              Centerpartiets vision för 2020 är att Sverige då ska ha världens
              bäst utbildade befolkning. För att nå det krävs krafttag på både
              kort och lång sikt. De reformer som allianspartierna har tagit
              fram under de här fem åren har alla haft fokus på just ökad kvalitet
              på olika sätt.
            </seg>
            <seg n="6b60921c">
              Nyckelfaktorer för att nå en ökad kvalitet är satsningar på både
              rektorer och lärare, på det ledarskap som behövs i den svenska
              skolan och som man behöver verktyg för att kunna bedriva. En viktig
              del i detta har varit den nya skollagen och ytterligare förtydligande
              styrdokument. En annan jätteviktig del har varit Lärarlyftet,
              där många lärare har förbättrat sin kompetens på olika områden.
              I årets budget finns det också satsningar på ett rektorslyft,
              där vi ser satsningar på skolans ledarskap.
            </seg>
            <seg n="71ecee7b">
              Rekryteringen till utbildningen är en annan mycket viktig faktor.
              Jag var inne på Skolverkets hemsida och tittade på hur man vill
              locka unga människor att satsa på en lärarkarriär i den svenska
              skolan. Tidigare i debatten har det hänvisats till statistik av
              olika slag. Också här hänvisar man till statistik när man lyfter
              fram att nästan 90 procent av eleverna i årskurs 46 tycker att
              deras lärare undervisar bra. Ca 85 procent av gymnasieeleverna
              känner att de kan gå till sina lärare och prata om problem av
              olika slag som de upplever i skolan. Det är inte bra att 15 procent
              upplever att de inte kan det, men att 85 procent upplever att
              det finns lärare som tar deras problem på allvar är jättebra.
            </seg>
            <seg n="e05c14fa">
              En annan siffra som nämns är att nio av tio lärare trivs med
              den skola de arbetar på. Jag säger inte detta för att negligera
              de problem som finns, men jag säger det för att det är viktigt
              att vi har en nyanserad bild av att det finns skolor som arbetar
              på många bra sätt. På en och samma skola finns det elever som
              inte alls upplever att de får det stöd som de behöver medan andra
              upplever något annat. Det vi vill säkra är en likvärdighet. Det
              ska vara lika bra för alla. Därmed är inte sagt att det ska vara
              lika, men elever ska känna sig sedda i både grundskola och gymnasieskola,
              och givetvis i förskola och fritidshem också.
            </seg>
            <seg n="07b48998">
              Tyvärr är bilden i massmedierna många gånger ensidigt svartmålande.
              Vi ska inte blunda för resultatutvecklingen. Vi ska inte blunda
              för den bristande likvärdigheten. Men frågan måste ställas: Vad
              kan man göra för att på ett mer effektivt sätt vända den negativa
              trenden?
            </seg>
            <seg n="7a71ddb1">
              Svaret tror jag inte är fler krisreportage i medierna. Svaret
              är att ge skolan de rätta förutsättningarna.
            </seg>
            <seg n="efc53f78">
              Vi är ett av de länder som lägger mest pengar i världen på skolan.
              Då är den stora frågan: Vad gör vi med de resurser som vi faktiskt
              har? Vi diskuterar gärna marginalen, om det är 1 eller 2 procents
              nedskärningar, andra satsningar. Men vad gör man med de 98,5 procent
              som man faktiskt bedriver verksamhet för?
            </seg>
            <seg n="c0e1ae76">
              Vi har lyft upp viktiga delar, som rektorers och lärares ledarskap.
              En annan del som jag skulle vilja nämna i sammanhanget och tror
              är oerhört viktig för utvecklingen på sikt är den strategi för
              entreprenörskap som man har tagit fram, där det handlar om att
              utmana elevers kreativitet och motivation för att på det sättet
              bidra till att skapa framtidens lärande.
            </seg>
            <seg n="63d4e312">
              En annan jätteviktig del, där den svenska skolan tyvärr inte
              alls har en likvärdighet, är it och moderna läroverktyg. Det gäller
              delar i den digitala agendan. Vi hade en diskussion med SKL:s
              företrädare häromveckan där de lyfte fram på vilket sätt kommunerna
              skulle vilja jobba för att utveckla de moderna läroverktygen.
              Där tror jag att vi har ett gemensamt ansvar.
            </seg>
            <seg n="2d7f1b70">
              En annan viktig del som Centerpartiet och även en del andra allianspartier
              har lyft fram är en modern studentexamen, både för att säkra kvaliteten
              och likvärdigheten och för att också i ett internationellt perspektiv
              lyfta fram viktiga delar.
            </seg>
            <seg n="97b267bf">
              Fru talman! I årets budget finns återigen satsningar för högre
              kompetens för lärare och för karriärvägar, en karriärutvecklingsreform,
              Lärarlyftet II, och fortbildningsmedel för yrkeslärare, liksom
              forskarskolor för lärare. Alla är jätteviktiga satsningar för
              att stärka kvaliteten i skolan.
            </seg>
            <seg n="f65e8217">
              Mattelyftet är en annan viktig satsning. Mina kolleger i Alliansen
              har redan lyft fram ökad undervisningstid men också en rejäl fortbildningssatsning
              på mattedidaktik också för lärare.
            </seg>
            <seg n="68063567">
              Förskolesatsningen i årets budget handlar om kompetensutveckling
              inom två mycket viktiga områden. Det ena handlar om barn i behov
              av särskilt stöd och på vilket sätt man möter de barnen i den
              svenska förskolan. Det andra handlar om uppföljning och utvärdering.
            </seg>
            <seg n="84edc03b">
              Andra satsningar i budgeten handlar om att skolhälsovården byggs
              ut med ytterligare resurser och kompetens.
            </seg>
            <seg n="628d450e">
              Alla elever har rätt till kunskap. En viktig satsning som alliansregeringen
              gjorde tidigt var att återinföra speciallärarutbildningen. Förhoppningen
              är att detta på olika sätt kommer att öka möjligheten för alla
              barn att nå målen.
            </seg>
            <seg n="dadd06bb">
              För Centerpartiet är elevers rättigheter en mycket viktig fråga.
              Den är ett av våra stora fokus. Det handlar om rätt till kunskap,
              rätt till en likvärdig bedömning, möjlighet att ompröva sina betyg
              och så vidare.
            </seg>
            <seg n="f3811f17">
              Utbildningsfrågorna, med alla de reformer som nu är genomförda
              och som vi mycket nära följer utvecklingen av, är viktiga. Men
              vi fortsätter att satsa på framtidens skola.
            </seg>
            <seg n="f4eafcd6">
              Jag ska ägna sista minuten av mitt anförande åt det som man har
              lyft fram från oppositionens sida.
            </seg>
            <seg n="140a3605">
              Det är inget nytt och inget annat man vill. Man lägger till lite
              olika pengar. Möjligtvis har Vänsterpartiet en del andra förslag
              än dem som finns i budgetpropositionen. Men från Socialdemokraternas
              sida är det väldigt mycket av det som man har genomfört som ligger
              fast.
            </seg>
            <seg n="f38be13e">
              Man säger nej till den nya skollagen. Men i olika sammanhang
              lyfter man fram att det mesta ändå är bra och att det väl egentligen
              inte är några större fel på den lagstiftning som finns.
            </seg>
            <seg n="7a5e9ee7">
              När det gäller gymnasieskolan är jag likt föregående talare upprörd
              över de felaktigheter som har spridits, där man inte har gett
              en fullständig bild av vilka möjligheter elever har på olika sätt.
              Det finns både förvånade elever och förvånade föräldrar som säger:
              Vad, tänk att det går att läsa in högskolebehörighet också på
              yrkesprogrammen! Det gör mig upprörd att det har spridits en bild
              av att det inte skulle gå. Det går i många fall inom programmen,
              ibland med en utökad kurs men det går.
            </seg>
            <seg n="44c87fc1">
              Socialdemokraterna skriver i det särskilda yttrandet att varje
              skattekrona ska användas rätt. Frågan blir då vad som är rätt.
              Man lyfter fram restaurangmomsen, som ska kosta 5 miljarder, men
              nämner inte de 16 miljarder det skulle kosta att återigen höja
              arbetsgivaravgiften för ungdomar under 26 år, vilket är en mycket
              större del än den andra.
            </seg>
            <seg n="a721c7a1">
              Sverigedemokraterna förnekar sig inte heller. Först har de en
              massa fagra ord om skolans utveckling. Men när de börjar prata
              om elever med manifesta sociala problem vill de anordna specialklasser
              för att de andra barnen ska få lugn och ro. Den uppdelningen vänder
              jag mig starkt emot. De vänder sig också mot modersmålsundervisningen.
            </seg>
            <seg n="3658a81a">
              Det finns mycket mer att lyfta fram. Det är en viktig diskussion
              och en viktig debatt. Jag vill därmed yrka bifall till utskottets
              förslag och avslag på alla motioner.
            </seg>
          </u>
          <note n="3cf8d231">
            I detta anförande instämde Emil Källström (C).
          </note>
          <note type="speaker" n="4a04b3c5">
            Anf. 32 ROSSANA DINAMARCA (V) replik:
          </note>
          <u who="rossana_dinamarca_e992cf" xml:id="i-d30b0946c95a6562-0" n="241f5768" next="i-6e8f241b772e9f4b-0">
            <seg n="c6ecddcd">
              Fru talman! En sak som har varit genomgående i debatten från
              de borgerliga partiernas sida fast jag inte har hört Kristdemokraterna
              än är att man inte nämner fritidshemmen.
            </seg>
            <seg n="d3e169af">
              De nämndes tidigare av Margareta Pålsson men då mest för att
              säga att Göteborg minsann var en sossestyrd kommun. Jag hoppas
              att Ulrika Carlsson kan se lite allvarligare på det problem som
              faktiskt finns. Det spelar egentligen ingen roll vilket politiskt
              styre en kommun har. Det ser ungefär likadant ut här i Helsingfors,
              och man kan också titta på moderatstyrda kommuner där grupperna
              är som störst, bland annat i Helsingborg, och Huddinge är ett
              annat exempel.
            </seg>
            <seg n="3faa1ba7">
              För att tala om det problem som finns: Det är inom fritidshemmen
              som grupperna ökar allra mest dramatiskt och har gjort det under
              de senaste 20 åren. Vad tänker Ulrika Carlsson från Centerpartiet
              och regeringen göra åt det problemet?
            </seg>
            <seg n="3e993ca6">
              Vänsterpartiet har lagt fram ett förslag om att genom statsbudgeten
              se till att vi kan få ned grupperna till åtminstone under 30.
              Vad tänker ni göra?
            </seg>
          </u>
          <note n="86799fe0">
            Anf. 33 ULRIKA CARLSSON i Skövde (C) replik:
          </note>
          <u who="rossana_dinamarca_e992cf" xml:id="i-6e8f241b772e9f4b-0" n="241f5768" prev="i-d30b0946c95a6562-0">
            <seg n="bc91b66a">
              Fru talman! Jag är medveten om att jag inte kunde vara lika fullödig
              som Rossana Dinamarca under den långa tid som hon använde för
              sitt anförande tidigare.
            </seg>
            <seg n="c2ae711a">
              Jag nämnde fritidshemmen men utvecklade inte något runt det.
              De stora barngrupper som finns bekymrar också mig, där varje barn
              inte kan bli sett på det sätt som skulle behövas. Men vi måste
              göra prioriteringar när det handlar om vad vi måste satsa resurser
              på i första hand.
            </seg>
            <seg n="8a45dbe0">
              Alliansregeringen har satsat stora resurser på utbildningssystemet.
              Vi började när det gäller Lärarlyftet med grundskollärare och
              gymnasielärare. Sedan har vi fortsatt med förskollärare. Förskolan
              och grundskolan har varit det vi har prioriterat. Men fritidshemmens
              styrdokument har förtydligats, och det lyfts fram kopplat till
              den nya skollagen.
            </seg>
            <seg n="f4f544ff">
              Ökningen det senaste året har varit ungefär ett barn per grupp.
              Men de stora grupper som Rossana Dinamarca nämner, till exempel
              i Göteborg, med över 100 barn i varje grupp, verkar fullständigt
              orimliga. Tack och lov ser det inte ut så i alla kommuner.
            </seg>
            <seg n="34973c05">
              Jag vet inte riktigt hur Vänsterpartiet ställer sig i frågan
              om förstatligande, om man vill förstatliga alla fritidshem och
              ledningen för dem. Men det är en viktig fråga för skolhuvudmännen
              att kunna göra satsningar också på fritidshemmen och lyfta fram
              den delen.
            </seg>
          </u>
          <note type="speaker" n="385942aa">
            Anf. 34 ROSSANA DINAMARCA (V) replik:
          </note>
          <u who="rossana_dinamarca_e992cf" xml:id="i-d30b0946c95a6562-1" n="241f5768" next="i-6e8f241b772e9f4b-1">
            <seg n="69b98aea">
              Fru talman! Jag tycker att det är lite tragiskt att man avfärdar
              detta med att man har prioriterat annat. Fritidshemmen ska vara
              en integrerad del av skolan och skoldagen och spelar stor roll
              för elevernas inlärning.
            </seg>
            <seg n="ae30b10b">
              Fritidshemmet ska vara ett komplement till skolan, men det väljer
              man att strunta i! Då klingar de satsningar som man vill göra
              på skolan rätt falskt. Fritidshemmen spelar ju enormt stor roll
              i den verksamheten. Men det är en orimlig arbetssituation när
              man på fritis har kanske 60 barn, som min son har.
            </seg>
            <seg n="418bee2c">
              Ökningen har varit från åtta barn per pedagog i början av 90-talet
              till drygt 20 barn per pedagog i dag. Och, som sagt, den här situationen
              ser vi på ganska många ställen runt om i Sverige.
            </seg>
            <seg n="03f65d5f">
              Dessutom har man urholkat fritidspedagogernas utbildning genom
              att förkorta den till tre år tidigare var den tre och ett halvt
              år. Vänsterpartiet hade gärna sett att man hade förlängt också
              den utbildningen till fyra år. Då är frågan: Vad är det fritidspedagogerna
              hade för mycket kunskap om, eftersom man måste förkorta utbildningen
              till tre år?
            </seg>
            <seg n="30de2790">
              Utöver det har man berövat, skulle jag vilja säga, fritidspedagogerna
              ansvaret för just fritidshemsverksamheten. De får inte heller
              samma legitimationskrav som det är för övriga lärare inom skolan.
            </seg>
            <seg n="8cd8ac12">
              Det här är en total degradering. Det är inte bara en nedprioritering
              utan en total nedgradering av fritidshemsverksamheten, barnen
              som går i den och personalen som jobbar i den.
            </seg>
          </u>
          <note n="e6cd342f">
            Anf. 35 ULRIKA CARLSSON i Skövde (C) replik:
          </note>
          <u who="rossana_dinamarca_e992cf" xml:id="i-6e8f241b772e9f4b-1" n="241f5768" prev="i-d30b0946c95a6562-1">
            <seg n="18415c6a">
              Fru talman! Rossana Dinamarca ställer ett antal frågor. Här ljuger
              inte statistiken, utan barngrupperna har blivit större. Vi vet
              att det många gånger är en pressad situation. Å andra sidan är
              fritidshemsverksamheten ingen obligatorisk verksamhet som alla
              barn måste gå i på samma sätt som skolan. Och prioriteringen för
              regeringen har varit grundskolan men också förskolorna. Därmed
              är det inte sagt att man nedprioriterar den här verksamheten.
            </seg>
            <seg n="82e503c0">
              Jag har tidigare kolleger som har varit fritidspedagoger och
              har haft en utbildning på två och ett halvt år. Jag kan inte säga
              att jag har tyckt att det har varit underutbildade pedagoger.
            </seg>
            <seg n="ecd37456">
              Sedan har man byggt på och byggt på de pedagogiska utbildningarna.
              Någonstans kanske man får börja fundera. Det handlar ju inte om
              att hela tiden förlänga utbildningar utan om att också fundera
              på vad det är man gör. Det finns alltid ytterligare ambitioner.
              Vi skulle vilja tränga in ytterligare kurser. Vi tycker att det
              är viktigt med än det ena, än det andra, som vi skulle vilja att
              det fanns plats för i utbildningen. Men för den sakens skull kan
              man inte hela tiden förlänga utbildningen.
            </seg>
            <seg n="61e236a8">
              Det finns något som jag tycker är viktigt. Det handlar om det
              som har varit uppe i debatten tidigare. På vilket sätt kan man
              säkerställa en kontinuerlig kompetensutveckling? Det tror jag
              är en nog så viktig insats för de lärare som kommer att arbeta
              inom fritidshemmen framöver, att man säkrar en kontinuerlig kompetensutveckling.
              Det handlar inte om att grundutbildningen måste vara si eller
              så lång, om den är tre år, tre och ett halvt år eller fyra och
              ett halvt år eller vad man nu skulle kunna förlänga den till.
            </seg>
            <seg n="e4373368">
              Sedan gäller det legitimationen, som Rossana Dinamarca nämnde,
              och på vilket sätt man skulle kunna arbeta med det. Det är en
              problemställning som regeringen arbetar med. Man ser på vilket
              sätt man ska kunna lösa det.
            </seg>
          </u>
          <note type="speaker" n="8186d647">
            Anf. 36 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4928fb7512a9a7a0-0" n="0be4c745" next="i-9ff75bdb0f384169-0">
            <seg n="c5737f50">
              Fru talman! Jag vill börja med att välkomna Ulrika Carlssons
              deltagande i debatten. Det blir alltid ett annat tonläge. Det
              handlar mer om en positiv skoldebatt det är något som inte alltid
              präglar den borgerliga skoldebatten. Och det blir en diskussion
              om kreativitetens betydelse i skolan det är sällan man hör skolministern
              tala om det. Det talas om eleverna som subjekt i skolan och som
              viktiga. Det talas om en positiv relation till lärarna och så
              vidare. Jag tror att svensk skola har mycket att vinna på att
              prata mer om mycket av det. Därför vill jag tacka Ulrika för att
              hon ägnar en del av anförandet till att diskutera det som faktiskt
              växer och är väldigt positivt i svensk skola.
            </seg>
            <seg n="8522e536">
              Sedan fick jag en fråga: Vad betyder det här med att varje skattekrona
              ska användas effektivt? Ja, det är två perspektiv. Det ena perspektivet
              är att vi inte ska slösa med skattemedel. Det tycker jag att vi
              gör i dag när vi har ett så slappt regelverk att riskkapitalbolag
              kan skära guld med täljkniv och göra enorma vinster till aktieutdelning.
              Det är en diskussion som kanske leder lite för långt i dag. Det
              andra är: Vad använder vi statsbudgeten till? Då har vi kritiserat
              regeringen. Den enskilt största satsningen i budgeten var en krogmomssänkning
              på 5,4 miljarder kronor när regeringen samtidigt säger: Vi har
              inte riktigt råd och möjlighet att göra lika mycket för lärarna
              när det gäller fortbildning, och vi lägger ut en besparing de
              kommande åren på gymnasieskolan som vi inte riktigt vet hur kommunerna
              ska plocka hem, men det är nog rätt i alla fall.
            </seg>
            <seg n="6eec40e7">
              Då tror jag att man ger den nya gymnasieskolan en väldigt dålig
              start.
            </seg>
            <seg n="b5060875">
              Jag ska faktiskt återkomma till frågan om er målsättning för
              gymnasieexamen en gång till. Nu har jag nämligen kollat i budgetpropositionen.
              Er målsättning handlar inte alls om 3034-åringar. Det är 2025-åringar.
              De är 1116 år i dag. Menar ni, när det gäller de ungdomar som
              i dag är 1116 år, att andelen som har en fullständig gymnasieexamen
              ska minska från lite drygt 10 procent till under 10 procent till
              2020?
            </seg>
            <seg n="796dbd2a">
              Är det en omöjlig uppgift? Jag fick svaret tidigare från Folkpartiet
              att det är en realistisk målsättning. Men det är ju inte en realistisk
              målsättning för de här ungdomarna att klara arbetsmarknaden.
            </seg>
          </u>
          <note n="34eeaef3">
            Anf. 37 ULRIKA CARLSSON i Skövde (C) replik:
          </note>
          <u who="mikael_damberg_23b905" xml:id="i-9ff75bdb0f384169-0" n="0be4c745" prev="i-4928fb7512a9a7a0-0">
            <seg n="8b63cda6">
              Fru talman! Jag får tacka Mikael Damberg för de vänliga orden.
            </seg>
            <seg n="3b496baa">
              När det gäller riskkapital och vinster i skolan är det en fråga
              som vi diskuterar i Friskolekommittén, där vi båda sitter. Det
              är klart att detta är en fråga där man verkligen funderar. Man
              plockar ut vinster och placerar dem någon annanstans. Däremot
              ser jag det som oerhört positivt att vi har företag som vill gå
              in och vara en del av Utbildningssverige. De vill satsa på att
              investera i den svenska skolan på olika sätt. Detta är alltså
              en ganska tricksig fråga. Men ett regelverk som handlar om att
              man bedriver en högkvalitativ utbildning ser jag som oerhört viktigt
              framöver.
            </seg>
            <seg n="8b2ba130">
              Sedan fick jag en fråga om statsbudgeten och de 5,4 miljarderna
              till restaurangmomsen. Ja, det är en stor satsning. En statsbudget
              handlar om hela politikområdet. Vi kan stå här inne och enbart
              vara skol- och utbildningspolitiker och tycka att man ska värna
              just det utgiftsområde som vi har lite större ansvar för.
            </seg>
            <seg n="19126208">
              Jag tror att det är oerhört viktigt att se de utbildningar som
              vi pratar om. I debatten har det stora problemet med ungdomsarbetslösheten
              berörts. Därför känner jag att det är oroande om man i stället,
              som från Socialdemokraternas sida, vill ta bort den halvering
              av arbetsgivaravgiften som har gällt ungdomar upp till 26 år.
              Det är ingenting som säger att vi därmed skulle ta stora kliv
              uppåt i den tråkiga statistik som finns som handlar om att vi
              ligger dåligt till när det gäller ungdomsarbetslösheten.
            </seg>
            <seg n="91897d8f">
              Snarare är det så att den sänkta restaurangmomsen vi vet att
              restaurangbranschen är en bransch där många ungdomar och många
              invandrare får sina första jobb och på så sätt får möjlighet att
              komma ut på arbetsmarknaden ses som en väldigt viktig satsning.
            </seg>
            <seg n="3d57b370">
              Jag ska be att få återkomma till det här med kommunerna och målsättningen
              i min andra replik, för jag ser att tiden rinner ut.
            </seg>
          </u>
          <note type="speaker" n="055daae3">
            Anf. 38 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4928fb7512a9a7a0-1" n="0be4c745" next="i-9ff75bdb0f384169-1">
            <seg n="4c74df4d">
              Fru talman! Jag hoppas verkligen det, för jag har ställt frågan
              många gånger. Då kanske jag kan få ett svar på slutet, i alla
              fall om gymnasieexamen. Jag tror nämligen inte att det är realistiskt
              att tänka sig att 10 procent av ungdomarna 2020 inte ska ha en
              gymnasieexamen. Det är inte en realistisk målsättning för Sverige,
              om vi tittar på hur de ungdomarna ska möta en arbetsmarknad.
            </seg>
            <seg n="6e74891f">
              Vi ser i dag på Arbetsförmedlingen att det är ett inträdeskrav
              på arbetsmarknaden. Det är absolut ett golv för unga människor
              att de har en gymnasieutbildning. Har de inte det får de inga
              jobb. För allt fler nya yrken som växer fram är det en högskoleutbildning
              eller en yrkeshögskoleutbildning som är inträdeskravet. Då kan
              det inte vara en realistisk målsättning att det ska vara alldeles
              under 10 procent som ska klara detta på tio års tid. Jag tror
              att det är en för låg målsättning. Det kanske också förklarar
              varför regeringen inte väljer att investera i utbildningssystemet
              på det sätt som vi gör. Vi har nämligen högre ambitioner om vad
              utbildningssystemet ska leverera.
            </seg>
            <seg n="5423d6b0">
              Jag kan återkomma till frågan om de 5,4 miljarderna. Det är faktiskt
              så att vi tar ansvar för helheten. I vår nationella budget väljer
              vi att prioritera utbildningsverksamheten ännu högre. Då väljer
              vi att lägga 5,4 miljarder på utbildningssatsningar i stället.
              Då får vi fler utbildningsplatser på universitet och högskolor.
              Vi får en kvalitetsreform. Vi får fler platser på yrkeshögskolan.
              Vi får en stor satsning på lärarnas fortbildning, där regeringen
              drar ned. Och vi kan undvika att göra den besparing i den nya
              gymnasieskolan som innebär att den nya gymnasieskolan får en svår
              start.
            </seg>
            <seg n="920ce451">
              Ja, politik handlar om att göra en del prioriteringar och värna
              vissa saker. Det är smart att värna utbildningssystemet och att
              faktiskt investera för att bygga Sverige starkt. Det är en av
              huvudpoängerna i den socialdemokratiska alternativbudgeten.
            </seg>
          </u>
          <note n="82cfe495">
            Anf. 39 ULRIKA CARLSSON i Skövde (C) replik:
          </note>
          <u who="mikael_damberg_23b905" xml:id="i-9ff75bdb0f384169-1" n="0be4c745" prev="i-4928fb7512a9a7a0-1">
            <seg n="2d605f38">
              Fru talman! Jag får tacka Margareta Pålsson som nyss gav mig
              en sidhänvisning. När det gäller EU-målen står det på s. 26, som
              Mikael Damberg också har sett. År 2011 kommer man att ändra sättet
              att mäta de här olika delarna.
            </seg>
            <seg n="6a008439">
              Men jag tror att vi är överens om målet. Det är att alla barn
              ska nå målen. Precis som Socialdemokraterna säger i sitt särskilda
              yttrande är det också målet för regeringens politik att vi ska
              vara en förstklassig kunskaps- och forskningsnation. Det handlar
              om att alla barn får chansen och att alla elever får chansen.
            </seg>
            <seg n="d4c274d2">
              När det gäller den nya gymnasieskolan är jag övertygad om att
              den på olika sätt kommer att gynna elever när det gäller att hitta
              nya vägar ut i livet. Det handlar om att gå stärkt med den kunskap
              som man tillgodogör sig, och det är fler vägar som öppnar sig
              ut i livet.
            </seg>
            <seg n="02f871f3">
              När det gäller de 5,4 miljarderna så hittar jag åtminstone inte
              i den här propositionen att det är just 5,4 miljarder som Socialdemokraterna
              satsar på utbildning. Men det är ett antal miljarder som man har
              sockrat budgeten med. Däremot har man inte speciellt många nyheter,
              utan man väljer att göra den politik som regeringen presenterar
              fast med lite ytterligare satsningar.
            </seg>
            <seg n="e298f2d2">
              Låt oss därför fortsätta diskutera statistiken. Det långsiktiga
              målet är definitivt att alla elever i den svenska skolan ska nå
              målen. Det är en jätteviktig satsning, och under fem år har vi
              nu genomfört ett antal reformer som kommer att garantera att betydligt
              fler barn gör det.
            </seg>
            <seg n="95ffbf3d">
              Det är också viktigt att kommunerna har goda målsättningar på
              det här området och inte ger sig. Det finns många goda exempel,
              men det finns också stora utmaningar. Jag tror därför att det
              är viktigt att framöver följa de reformer som vi har genomfört
              och på så sätt säkerställa att de gynnar kvaliteten i de svenska
              skolorna och kommer eleverna till godo.
            </seg>
            <seg n="a8aedece">
              Men vi kan fortsätta diskutera s. 26 senare.
            </seg>
          </u>
          <note type="speaker" n="80d05f88">
            Anf. 40 ANNIKA ECLUND (KD):
          </note>
          <u who="annika_eclund_8435c4" xml:id="i-2d00f22920a0a700-0" n="5ad97070" next="i-2fd156a674b2c671-0"/>
          <note n="efbc0836">
            Fru talman! Jag vill börja med att yrka bifall till förslaget
            i betänkandet och avslag på samtliga motioner och reservationer.
          </note>
          <u who="annika_eclund_8435c4" xml:id="i-2fd156a674b2c671-0" n="5ad97070" prev="i-2d00f22920a0a700-0">
            <seg n="9e179ed3">
              Aldrig har så mycket satsats på svensk skola och utbildning som
              just nu. Vi får gå 169 år tillbaka i tiden till den allmänna folkskolans
              uppkomst för att historiskt hitta något jämförbart med det vi
              nu är med om. Aldrig har Skolverket fått så många uppdrag som
              just nu, allt för att säkerställa kvaliteten och återigen få en
              skola som är bäst i klassen i jämförelse med andra länder.
            </seg>
            <seg n="1efa9e9f">
              Det är smärtsamt att varje dag ta del av uppgifter om att svenska
              skolelevers resultat sjunker, samtidigt som vi satsar så stort
              på skolan. Men alla som vet hur skolan fungerar förstår att alla
              de reformer som vi nu håller på att genomföra ännu inte fått avsedd
              effekt. Nu gäller det att hålla i dessa reformer som vi tror så
              starkt på, exempelvis lärarlegitimationen för att höja läraryrkets
              status, de nya och tydligare kursplanerna och kriterierna och
              det nya betygssystemet, bara för att nämna några av reformerna.
            </seg>
            <seg n="3f8558cf">
              Fru talman! Skolans viktigaste uppgift är kunskapsuppdraget,
              och för att fullfölja den uppgiften krävs kompetenta lärare. En
              stimulerande arbetsmiljö och studiesocial trygghet är också viktigt.
            </seg>
            <seg n="ea7a66d1">
              Läraren är huvudpersonen i det pedagogiska arbetet. Genom fortlöpande
              forskning får vi hela tiden bekräftat att en kompetent lärare
              är den helt avgörande faktorn för om en elev ska lyckas i skolan.
              Läraren är alltså skolans viktigaste resurs, och vi ser nu hur
              en välbehövlig upprustning av läraryrket pågår. Lärarnas kompetens
              höjs och vi stärker läraryrkets status.
            </seg>
            <seg n="fa7f425c">
              Fortbildningssatsningen Lärarlyftet har sedan 2007 gett lärare
              möjlighet att bredda och fördjupa sina ämnesteoretiska och ämnesdidaktiska
              kunskaper. Alliansregeringen går nu vidare i samma anda genom
              det så kallade Lärarlyftet II. Nya regler kommer att gälla för
              satsningen som inriktas på behörighetsgivande kurser för fritidspedagoger
              och legitimerade lärare. Totalt kommer regeringens satsning på
              kompetensutveckling för lärare, förskollärare, fritidspedagoger
              och rektorer att omfatta ca 500 miljoner kronor 2012, ca 510 miljoner
              kronor 2013 och 2014 och ca 200 miljoner kronor 2015. Detta är
              utmärkt och mycket välkommet, men ännu mer behöver göras för att
              öka yrkets status och för att fler av våra bästa studenter ska
              välja läraryrket.
            </seg>
            <seg n="489d99cf">
              I dag är det endast 1,2 sökande per plats till lärarutbildningen.
              Detta kan jämföras med sjuksköterskeutbildningen, där söktrycket
              är 2,5 per plats. Det är ett yrke som ligger i ungefär samma löneläge.
              Det är således inte endast lönen som gör att många väljer bort
              läraryrket, även om lönen är jätteviktig. Menar vi allvar med
              att kompetenta lärare är skolans viktigaste resurs för en god
              kvalitet måste vi jobba vidare med att göra läraryrket ännu mer
              attraktivt.
            </seg>
            <seg n="991acedb">
              Vi kan börja tillsammans redan i dag genom att tänka på hur vi
              talar om den svenska skolan. Debatten har hamnat i ett dike, där
              allt är elände och ingen elev får den hjälp han eller hon behöver.
              Det är väl ganska naturligt att våra bästa studenter inte väljer
              en sådan tillvaro för sin framtid. Var finns alla de goda exemplen?
              Var finns berättelserna om de lärare som älskar sitt jobb? I svensk
              skola räddar lärare liv varenda dag genom sitt sätt att vara tillsammans
              med elever och genom att undervisa på ett bra sätt. Vem talar
              om detta? Vem talar om att lärare har världens viktigaste jobb
              för att säkra vårt lands framtida utveckling?
            </seg>
            <seg n="c8ddeadb">
              Fru talman! Alliansregeringen är tydlig när det gäller skolans
              två viktigaste uppdrag: kunskapsuppdraget och förmedlandet av
              grundläggande värden. Det är bara i en trygg skolmiljö som eleverna
              har möjlighet att ta till sig kunskap för att nå uppsatta mål.
            </seg>
            <seg n="c82d27d3">
              Vi har tydligt skärpt stödet för de akuta situationer som kan
              uppstå i skolmiljön. Men vi kristdemokrater har alltid arbetat
              för att vi långsiktigt ska arbeta med värderingsfrågorna i skolan.
              Arbetet mot mobbning måste integreras i och vara en naturlig del
              av det dagliga pedagogiska arbetet.
            </seg>
            <seg n="5d8397e2">
              I utvärderingar och rapporter vet vi att jobbet mot mobbning
              och utformandet av likabehandlingsplaner är ett komplext arbete.
              Stundtals har goda intentioner med ett ambitiöst antimobbningsprogram
              i slutändan visat sig vara kontraproduktivt. Det har visat sig
              att arbetet med att förhindra mobbning i vissa fall tvärtom har
              lett till att mobbning och trakasserier har ökat i omfattning.
            </seg>
            <seg n="5c0ac484">
              Nej, värdegrundsfrågorna måste arbetas med utefter lokala förutsättningar
              och lokala behov. Lärarutbildningarna måste också jobba med värdegrundsfrågor
              utifrån ett evidensbaserat forskningsperspektiv, och det ska vara
              en naturlig del av lärarutbildningen. Det är därför mycket bra
              och positivt att vi nu har gett Skolverket ett förnyat uppdrag
              att jobba med värdegrundsfrågorna.
            </seg>
            <seg n="7144c9dd">
              Fru talman! Att ha duktiga lärare som stöder och stimulerar eleverna
              är en grundförutsättning för lärande, men för vissa elever är
              det inte tillräckligt. Stödet från en kurator, psykolog eller
              speciallärare är i vissa fall minst lika viktigt för att en elev
              ska må bra och nå goda resultat.
            </seg>
            <seg n="2c3f4c48">
              Elevhälsans personal består av skolläkare, skolsköterska, kurator,
              psykolog samt speciallärare eller specialpedagog en sammansättning
              av olika specialiteter som alla arbetar för att stödja elevernas
              utveckling. Genom ett aktivt samarbete med skolans övriga personal
              kan de bidra med såväl kunskap som aktiva insatser för enskilda
              elever eller elevgrupper. Därmed kan de också avlasta de lärare
              som i dag alltför ofta ensamma tvingas stödja elever med behov
              som sträcker sig långt utanför lärarens kompetensområde.
            </seg>
            <seg n="949e7c23">
              En välfungerande elevhälsa är särskilt viktig i en tid då den
              psykiska ohälsan bland barn och unga blir alltmer alarmerande.
              Allt fler ungdomar känner sig nere, har svårt att somna, har ont
              i magen eller i huvudet. Detta är en negativ utveckling som pågått
              under lång tid. Svenska ungdomar mår i dag sämre än sina jämnåriga
              i andra OECD-länder, och särskilt illa är det för unga flickor.
            </seg>
            <seg n="03062599">
              Elevhälsan är ett viktigt skyddsnät för att tidigt observera
              och fånga upp barn och unga med psykisk ohälsa. Om problemen fångas
              upp i tid kan det förhindra en långsiktig, negativ utveckling
              och därmed bidra till ett bättre liv för den enskilde eleven.
              På sikt har detta också betydelse för att minska belastningen
              inom barn- och ungdomspsykiatrin.
            </seg>
            <seg n="8b98609a">
              Det är därför en god fortsättning på det påbörjade arbetet med
              elevhälsan att vi nu föreslår att sammanlagt över 600 miljoner
              kronor satsas 20122015, varav 54 miljoner kronor för 2012, för
              att stärka elevhälsan.
            </seg>
            <seg n="c753e5a3">
              Fru talman! Jag hade tänkt sluta här, men min partikollega Yvonne
              Andersson är tyvärr förhindrad att vara här i dag för att framföra
              kristdemokratiska synpunkter på det område som gäller forskning
              och högre utbildning. Därför vill jag från henne lyfta fram några
              ställningstaganden för vår politik inom dessa områden redan här.
            </seg>
            <seg n="bd5ddb50">
              Kristdemokraterna välkomnar naturligtvis de satsningar som genomförs
              för att säkra kvaliteten inom högre utbildning. Kristdemokraterna
              var starkt pådrivande för den över tid största satsning på forskningen
              som har gjorts och som genomfördes i och med den förra forskningspolitiska
              propositionen. Vi välkomnar nu arbetet med en ny proposition om
              forskning och innovationer som ska komma 2012 och som innebär
              att nuvarande inriktning i allt väsentligt bibehålls. Därmed kommer
              Sverige att ligga starkt på den globala kunskapsmarknaden över
              tid.
            </seg>
            <seg n="8a7c6815">
              Vi följer naturligtvis alla de inspel som nu kommer från olika
              aktörer, såväl i utskott som genom brev och muntligt. Vi kommer
              att överväga, analysera och söka hitta lösningar på eventuella
              problem som har uppkommit, allt för att finna bästa möjliga villkor
              för utveckling av forskning och innovationer.
            </seg>
            <seg n="852d4c6c">
              För oss kristdemokrater är det viktigt att se skola, utbildning,
              studiefinansiering och forskning som områden inom samma helhet.
              Och de berör över lag barn och unga, det vill säga den kommande
              generationen. Alla områden behöver ha hög kvalitet för att vi
              som nation ska finnas med på den internationella marknaden i dag
              och inför framtiden.
            </seg>
            <seg n="fb6a302d">
              Med de orden vill jag tacka för mig och önska fru talmannen,
              kammarkansli, utskottskansli och utskottskamrater en riktigt skön
              jul.
            </seg>
          </u>
          <note type="speaker" n="2a9a927f">
            Anf. 41 LOUISE MALMSTRÖM (S):
          </note>
          <u who="louise_malmstrom_970d93" xml:id="i-a7cc06303e28f079-0" n="c1c2deca">
            <seg n="90cac1ef">
              Fru talman! Varför lägger vi varje år miljardbelopp på högre
              utbildning och forskning? Jag vet varför jag och mitt parti gör
              det. Vi har höga ambitioner för Sverige som en kunskapsbaserad
              ekonomi som kan konkurrera med välutbildad arbetskraft i stället
              för med låga löner och dåliga arbetsvillkor i en alltmer konkurrensutsatt
              och globaliserad värld.
            </seg>
            <seg n="7d7b7892">
              Men att reducera högre utbildning till enbart detta menar vi
              är alltför snävt. Det finns även demokratiska, bildningsmässiga,
              regionala, hälsorelaterade och frihetliga aspekter på högre utbildning
              och forskning. En bred, tillgänglig och väl utbyggd högre utbildning
              i hela landet utgör inte bara en enorm tillväxtmöjlighet utan
              den stärker också konkurrenskraften, den akademiska utvecklingen
              och välfärden för såväl Sveriges invånare som nationen som helhet.
            </seg>
            <seg n="b936f3de">
              Fru talman! Det har hänt mycket och det händer mycket i Högskolesverige
              just nu. Förändringarna handlar till exempel om ökad autonomi,
              större fokus på uppföljning av kvaliteten och tankar kring ett
              nytt svenskt högskolelandskap. En del aspekter av det här är bra,
              men en hel del är oroande. Med tanke på att varje student investerar
              tid och pengar i sin utbildning är det självklart att de har rätt
              till hög kvalitet vad de än läser. Men då vill det till att vi
              inte fastnar i att värdera bara det som är lättast att mäta i
              stället för att mäta det som är mest värdefullt. Ett kvalitetsutvärderingssystem
              måste ha trovärdighet i sektorn och ska inte utvärdera studenternas
              förutsättningar utan själva utbildningens kvalitet. Vilken högskola
              väljer annars att jobba med breddad rekrytering?
            </seg>
            <seg n="be774dd0">
              Ökad autonomi är också bra, men då vill det till att det inte
              bara handlar om att öka rektorernas makt, och det gäller att se
              till att lärosätenas autonomi inte blir starkt beskuren på grund
              av att beroendet av externfinansieringen blir oproportionerligt
              eller att kraven på strategiska satsningar, excellenssträvanden
              och profilering ger långtgående låsningar. Det ökar inte friheten.
            </seg>
            <seg n="c29b0e0c">
              Det är inte heller för alltid givet att dagens lärosäten och
              deras placeringar är det optimala. Men om högskolan ska förändras
              ska det ske på basis av underbyggda och väl avvägda beslut. Att
              högskolor tvingas reduceras till filialer till universitet kommer
              inte att leda till högre forskningskvalitet.
            </seg>
            <seg n="d504e82e">
              Regeringens politik för högre utbildning må vara en logisk följd
              av regeringens syn på syftet med högre utbildning och regeringens
              syn på vad begreppet kunskap egentligen innebär. Men även om vi,
              som ett tankeexperiment, skulle reducera högskolor och universitet
              till utbildningsfabriker som så effektivt som möjligt ska rekrytera
              dem med den gynnsammaste studiebakgrunden för att på så kort tid
              som möjligt spotta ut dem på andra sidan för produktion eller
              som blivande Nobelpristagare slår regeringens politik för högre
              utbildning och forskning ändå fel, inte minst på längre sikt.
            </seg>
            <seg n="05d67a07">
              För det första är det knappast effektivt att bara nyttja en del
              av dem som vill och har behörighet att studera på högskolan. Som
              det är nu läcker vi studiebegåvningar på varje nivå i utbildningssystemet:
              med vårdnadsbidraget som gett vissa barn sämre förutsättningar
              redan när de börjar i förskoleklass, med meritämnessystemet som
              varje 11-åring måste ha järnkoll på, med en segregerande grundskola
              och en gymnasieskola med återvändsgränder, med starkt beskurna
              möjligheter att rätta till felvalen inom vuxenutbildningen, med
              ett antagningssystem så ogenomträngligt att ingen riktigt kan
              redogöra för det och med studerandevillkor och numera en uttalad
              svälta räv-strategi som ovillkorligen kommer att slå mot studenter
              som är lite äldre och kommer från mer studieovana miljöer.
            </seg>
            <seg n="8f1fdbd9">
              För det andra är upprepandet och citerandet av etablerade sanningar
              sällan det som för ett samhälle framåt. Det som betraktas som
              excellent forskning i dag kan vara ointressant om ett par decennier.
              Vi har nyss sett Nobelpris delas ut. Hade vi kunnat förutse inom
              precis vilka områden de här prisen skulle delas ut för 10, 20
              eller 30 år sedan? Nej. Lägg därtill att faktiskt nästan ingen
              blir Nobelpristagare, medan en nytänkande och dynamisk forskningspolitik
              som även lyfter tillämpad, samhällsnyttig och företagsnära forskning
              i princip gynnar alla individer och regioner i vårt land. Därför
              måste det alltid råda balans mellan grundforskning och Nobelprisambitionerna.
            </seg>
            <seg n="953dddba">
              Kanske är det regeringens fokus på den så kallade arbetslinjen
              som gör att den blir så enögt fokuserad på att syftet med högre
              utbildning är att snabbt få ut individer i produktion respektive
              håva in Nobelpris. I så fall är det, precis som resten av regeringens
              utbildningspolitik, ett nostalgiskt tillbakablickande på svunna
              tider. En trovärdig arbetslinje på 2000-talet är med nödvändighet
              en utbildningslinje för en kunskapsbaserad ekonomi. Fler välutbildade
              i vår omvärld mättar inte behovet av välutbildade. Det är precis
              tvärtom. Vi måste hålla minst samma takt, helst ligga i framkant.
              Det gjorde vi tidigare, men det gör vi inte längre. Tio OECD-länder
              har redan i dag fler högutbildade 2534-åringar, och de har högre
              ambitioner än vi framöver. Vi är numera medelmåttor. Och det mål
              som regeringen har satt för den andel av befolkningen som ska
              påbörja högre utbildning är ett mål som vi redan uppnår. Snacka
              om visionslöst!
            </seg>
            <seg n="9662dcc5">
              Fru talman! Vi tycker att Sverige är värt en mycket bättre placering
              i OECD-ligan. Vi är värda 8 700 fler högskoleplatser, och vi vill
              placera dem främst vid de små och medelstora högskolorna, eftersom
              vi vet vilken betydelse det har för att bredda rekryteringen och
              eftersom vi vet att dessa högskolor ofta ligger i framkant när
              det gäller att interagera med omvärlden och koppla utbildningen
              till arbetsmarknaden. Ofta fungerar de som regionala tillväxtmotorer.
            </seg>
            <seg n="19f09022">
              Vi tycker att det är ett rimligt mål att 50 procent av 3034-åringarna
              ska ha genomgått minst en tvåårig högre utbildning högskola eller
              yrkeshögskola år 2020. Då är det hög tid att dimensionera för
              det nu. Det är inte rimligt att man ska ha mindre chans att komma
              in på högskolan bara för att man råkar vara född samma år som
              många andra. Med tanke på den rekordhöga ungdomsarbetslösheten
              är det vansinne att inte ta till vara det höga söktryck som råder
              nu. De studenter som redan i dag läser tycker vi är värda bättre
              utbildningskvalitet, med fler lärarledda lektioner, mer tid med
              sina handledare, bättre arbetslivsanknytning och sjystare studerandevillkor.
            </seg>
            <seg n="d9176641">
              Vi tycker att vi är värda ett flexibelt system för livslångt
              lärande där det är lätt att komplettera och söka högre utbildning
              lite senare i livet, utan att straffas för att man inte växte
              upp med de bästa förutsättningarna. Hade vår budgetmotion gått
              igenom hade detta varit inte bara en vision utan verklighet, eftersom
              vi hade valt att använda 5 miljarder till en långsiktig investering
              i utbildning och kunskap i stället för kortsiktig konsumtion i
              form av sänkt krogmoms.
            </seg>
            <seg n="62a61445">
              Apropå syftet med högre utbildning läste jag ett inlägg av universitetskansler
              Lars Haikola i något nummer av Högskoleverkets tidning, där han
              utryckte det så här:
            </seg>
            <seg n="a7c19f79">
              Självklart ska utbildning vara nyttig för individen och för samhället.
              Yrkesutbildning är högskolans äldsta uppgift och kompetensförsörjningen
              är idag en av de största utmaningarna. Men högskolans uppdrag
              är bredare än så. Den högre utbildningen ska göra studenterna
              till kloka, bildade och aktiva medborgare som kritiskt kan analysera
              mänskliga och samhälleliga fenomen. Den kritiska och kreativa
              högskoleutbildningen utgör basen för framtidens samhälle. Detta
              är en vital uppgift inskriven i Svea rikes lag. Att högre utbildning
              fått så stort förtroende inom alla politikområden får inte medföra
              att den kritiska färdigheten och det bredare bildningsperspektivet
              i högre utbildning förminskas.
            </seg>
            <seg n="966d9379">
              Jag tycker att det uttalandet sätter fingret på de argument för
              högre utbildning som vida överstiger den krassa kärnan av ren
              kompetensförsörjning. En bredare syn på den högre utbildningens
              roll leder till högre ambitioner och mer vidsynt politik vår politik.
            </seg>
            <seg n="0d3bda9c">
              Jag yrkar bifall till våra reservationer.
            </seg>
          </u>
          <note n="b0db072b">
            I detta anförande instämde Håkan Bergman, Mikael Damberg, Adnan
            Dibrani, Thomas Strand och Gunilla Svantorp (alla S).
          </note>
          <note type="speaker" n="be5574dd">
            Anf. 42 MICHAEL SVENSSON (M):
          </note>
          <u who="michael_svensson_a6774e" xml:id="i-22a41f4e2e8e7a2c-0" n="583b7bab">
            <seg n="a82e3bc0">
              Fru talman! Mikael Damberg inledde dagens debatt med att prata
              om utbildningsministerns bilkörande, att framrutan var något liten
              och att bakrutan var stor. Om vi ska fortsätta att måla i bilder
              ska jag säga att bilen är väl tankad, vi vet vart vi ska åka och
              sikten är fri. Men det är också viktigt att ha backspeglar om
              man ska köra bil, och det är viktigt att sätta saker och ting
              i sitt historiska perspektiv.
            </seg>
            <seg n="738557f6">
              Under flera årtionden i början av 1900-talet hade vi fyra lärosäten
              i Sverige. Nu har vi mellan 35 och 40 beroende på hur vi räknar.
              År 1945 fanns 10 00012 000 högskolestuderande. Förra året var
              det 59 000 som tog examen. Det är en fantastisk utbyggnad av högskolan.
              Det får vi inte glömma bort.
            </seg>
            <seg n="59934ea4">
              Men det har lett till vissa saker, även om vi fullt ut bejakar
              utvecklingen, nämligen att kvaliteten på våra universitet och
              högskolor inte är så bra som vi hade hoppats på och önskat. Det
              finns problem i systemen som är symtom på att vi under lång tid
              har haft en utbildningspolitik som saknat ett tydligt målfokus.
              Därför är det omöjligt att bortse från regeringens politik även
              för de yngre eleverna när vi diskuterar högskolan. Högskolan blir
              inte bättre än vad gymnasieskolan är, och ett framgångsrikt gymnasium
              bygger på att barnen lär sig mycket i grundskolan.
            </seg>
            <seg n="13709bc5">
              Jag kan stå här och tala om siffror hit och dit och utbildningsplatser,
              men det tänker jag inte göra. Det viktiga är att alliansregeringen
              har återetablerat kunskapsfokuset i hela utbildningssystemet.
            </seg>
            <seg n="58760c5d">
              Låt mig citera Johannes Åmans rapport Att lära av de bästa som
              gavs ut för en kort tid sedan: Målet bör vara att höja kvaliteten
              på undervisningen. Men hur? Och varför har tidigare reformer så
              ofta misslyckats? En del av problemet ligger i att skolans mål
              har utopiska drag och att de sinsemellan konkurrerar med varandra.
            </seg>
            <seg n="c2d351b1">
              I stället för att fokusera på konkreta kunskapsmål har tidigare
              regeringar och skolpolitiker ägnat sina år vid makten till att
              skriva vackra styrdokument som i slutändan, har det visat sig,
              ändå inte gör någon skillnad. Samtidigt har kvalitets- och behörighetskrav
              till högskolan sänkts på grund av Socialdemokraternas heliga mål
              att hälften av alla människor ska bli akademiker.
            </seg>
            <seg n="3e88ec9a">
              Vi har gjort mycket för att återupprätta kunskapslinjen i skolan,
              men det tar tid att komma dit. Och i den här budgeten har regeringen
              identifierat tre konkreta problem för högskolan som vi nu är mogna
              att lösa.
            </seg>
            <seg n="3e0f02d1">
              Det första problemet är lärarutbildningen. Lärare är en av våra
              största och viktigaste yrkeskårer i Sverige, och vid terminsstarten
              i år startade vår helt nya lärarutbildning. Det var en uppstart
              som föregåtts av ett nitiskt kontrollarbete från Högskoleverket.
              I processen har en del lärosäten som inte hållit måttet blivit
              av med sin examinationsrätt. Samtidigt har kapaciteten ökats på
              andra lärosäten så att den totala mängden lärarstudenter inte
              ska minska. I den här budgeten skjuter vi till extra satsningar
              på lärarutbildningen för att lärarstudenternas verksamhetsförlagda
              del av utbildningen ska bli bättre.
            </seg>
            <seg n="620551f1">
              Det andra problemet är att undervisningstimmarna på humsamutbildningarna
              är för få. Vi minns förra årets rapport från TCO som visade att
              60 procent, alltså sex av tio av våra studenter, har färre än
              nio timmars lärarledd undervisning i veckan, och då pluggar de
              på heltid! Men vi ska inte bara fokusera på timmarna eftersom
              det finns också andra brister som vi ska försöka åtgärda, bland
              annat lärarnas pedagogiska skicklighet i vissa fall. Det finns
              kurser på universiteten där en helårsstudent har lektioner enbart
              två timmar i veckan. Det är naturligtvis inte bra. Det är något
              vi ska åtgärda. Därför gör vi en kvalitetssatsning på dessa utbildningar.
              År 2012 höjer vi anslagen med 200 miljoner, och 2013 blir det
              400 miljoner för att öka kvaliteten. Systemet som vi nu har haft
              är inte bra för vare sig studenterna eller skattebetalarna.
            </seg>
            <seg n="1090c87c">
              Det tredje problemet är att utbildningsplatserna inte svarar
              mot de behov arbetsmarknaden har. Här vill jag dock först säga
              att det är vår uppfattning att vi inte ska styra och ställa för
              mycket. Vi har gett lärosätena större frihet, men vi måste naturligtvis
              då och då fundera på saker och ting. Om vi återgår till bilen
              är det viktigt att stanna då och då, veva ned rutan och lyssna
              och se hur reformen har slagit ut hittills.
            </seg>
            <seg n="9cfd7012">
              Detta är utmaningar som vi avser att lösa med hjälp av politiken,
              men om vi höjer blicken lite märker vi att högskolorna och universiteten
              står inför en stor gemensam utmaning de sjunkande ungdomskullarna.
              Just nu studerar nämligen fler människor än någonsin i Sverige,
              och så kommer det inte att vara i fortsättningen. Snart kommer
              de stora barnkullarna födda i slutet av 80-talet och början av
              90-talet att lämna lärosätena, och detta kommer att bli mycket
              påfrestande för de lärosäten som redan i dag inte har ett tillräckligt
              högt söktryck till sina utbildningar. Det i kombination med tuffare
              kvalitetskrav kommer att kräva att många institutioner börjar
              tänka i nya banor och inte fortsätter med business as usual.
            </seg>
            <seg n="6a2c3dfe">
              Det har ibland låtit i debatten som att vi vill lägga ned enskilda
              skolor eller tvinga fram samgåenden. Så är det inte. Vi slår vakt
              om att det är högskolornas problem att hitta konstruktiva lösningar.
              Vi har också bett att högskolor och universitet ska lämna förslag
              inte minst när jag och min kollega Betty Malmberg har varit ute
              på besök på åtgärder som sänker trösklarna och tar bort rena hinder
              för att samarbeta bättre mellan till exempel stora universitet
              och små högskolor.
            </seg>
            <seg n="686e8587">
              Fru talman! Jag vill också nämna de mycket ambitiösa satsningarna
              på forskning som regeringen fortsätter med i den här budgeten.
              Hemma i mitt län har Högskolan i Halmstad till exempel precis
              fått ett nytt forskningsanslag för att jobba med forskningsprojekt
              och forskarutbildning inom nanoteknik. Det är ett bra exempel
              på ett forskningsområde med stor potential för vetenskapen i sig,
              men också för innovation och näringsliv. Det visar också att det
              finns en bredd i Forskningssverige som vi värnar om. Det är inte
              bara på de stora traditionella universiteten som man kan bedriva
              forskning i spjutspetsform.
            </seg>
            <seg n="cfc8989b">
              Forskningsanslagen delas inte ut enligt en hierarki eller statusordning
              utan ska ges där kompetens och engagemang frodas. Vi fortsätter
              också att bygga ut vårt innovationssystem. Det finns för närvarande
              åtta innovationskontor runt om i landet. Man skulle så här i juletider
              kunna säga att det jäser, men snarare sjuder det av liv ute i
              Forskarsverige i Science Parks och på olika innovationskontor.
            </seg>
            <seg n="89b0402c">
              Detta är vår linje i utbildningspolitiken, en kunskapslinje som
              sträcker sig genom hela system där kvalitet och kunskap är det
              centrala. I oppositionspartiernas budgetar tävlar de i stället
              om vem som kan anslå medel till flest platser. Kvaliteten om det
              över huvud taget finns en idé om detta har tyvärr varit sekundär.
            </seg>
            <seg n="489c6e5b">
              Under nästa år ska det nu författas och presenteras en ny forsknings-
              och innovationsproposition. Det vore naturligtvis glädjande om
              även oppositionen kommer med inspel till denna proposition. Jag
              tycker att det i viktiga och stora långsiktiga frågor är bra med
              en så god samsyn man någonsin kan ha och med kompromisser.
            </seg>
            <seg n="4bb5c67e">
              Fru talman! Så här i jultider vill jag avsluta med att tillönska
              fru talmannen och mina kolleger en god jul och ett gott nytt år.
            </seg>
          </u>
          <note type="speaker" n="f189ebbf">
            Anf. 43 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-a7cc06303e28f079-1" n="c1c2deca">
            <seg n="f66dd9a0">
              Fru talman! Jag är glad att Michael gillar bilden med framrutan
              och backspegeln, så jag tänkte också spinna lite på den.
            </seg>
            <seg n="f1a60682">
              Det jag är intresserad av är hur Michael Svensson ser på framtidens
              arbetsmarknad. Tror Michael att framtidens arbetsmarknad kommer
              att kräva färre i arbetskraften som har genomgått yrkeshögskola
              eller högskola, eller tror Michael att det kommer att krävas fler?
            </seg>
            <seg n="366b75f3">
              Om du tror att det kommer att krävas fler förstår jag inte varför
              ni har så låga ambitioner att ni redan lever upp till dem och
              alla andra länder är på väg att gå om oss.
            </seg>
          </u>
          <note type="speaker" n="fa9b7399">
            Anf. 44 MICHAEL SVENSSON (M) replik:
          </note>
          <u who="michael_svensson_a6774e" xml:id="i-22a41f4e2e8e7a2c-1" n="583b7bab">
            <seg n="171abe1d">
              Fru talman! Jag tror att det kommer att krävas fler i utbildning
              i framtiden. Vi kommer att behöva ha fler med högre utbildning.
              Jag tror inte att vi kan konkurrera med Kina, Vietnam och Kambodja
              om vissa jobb. Det är därför jag tror att vi gör helt rätt satsningar.
            </seg>
            <seg n="2cebf7ce">
              Jag tror också att en del av detta kommer att lösa sig på ett
              betydligt bättre sätt än ni kanske tror. Genom att vi nu reformerar
              grundskola och gymnasieskola mycket kommer det också att visa
              sig att det blir fler som söker vidare till högskolan. Det kommer
              att ta några år till.
            </seg>
          </u>
          <note type="speaker" n="490598f1">
            Anf. 45 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-a7cc06303e28f079-2" n="c1c2deca">
            <seg n="a4e8cd19">
              Fru talman! Om det blir fler som söker vidare men platserna inte
              ökar kommer det ju att bli ännu mer orättvist för dem som råkar
              vara födda det år när väldigt många söker vidare och man har ännu
              mindre chans att ta sig in.
            </seg>
            <seg n="67a2f61b">
              Ni brukar säga så här: Alla ska inte bli akademiker. Men ni vill
              inte satsa på yrkeshögskoleplatserna heller. Alla ska inte bli
              akademiker, men alla ska väl inte jobba på restaurang heller?
              Många fler vill och kan bli akademiker och kan läsa på yrkeshögskolan.
              Vi kan lätt fylla de 8 700 platserna på högskolan, varav 6 500
              platser på yrkeshögskolan, med tanke både på konjunkturen och
              på söktrycket.
            </seg>
            <seg n="5a6e14c2">
              Om vi ska klara arbetskraftsförsörjningen i framtiden och framtidens
              arbetsmarknad, som du håller med om kommer att kräva mer välutbildad
              arbetskraft, måste vi också börja bredda rekryteringen.
            </seg>
            <seg n="683d5586">
              Vi hade en rad strategier för det. Ni har inga sådana strategier.
              Ni har till och med strukit det som ett direktiv till lärosätena
              i regleringsbrevet till högskolorna. Hur kan det någonsin bli
              en arbetslinje när man har mindre resurser till utbildning?
            </seg>
          </u>
          <note type="speaker" n="5f2e8da9">
            Anf. 46 MICHAEL SVENSSON (M) replik:
          </note>
          <u who="michael_svensson_a6774e" xml:id="i-22a41f4e2e8e7a2c-2" n="583b7bab">
            <seg n="cc16dc31">
              Fru talman! Vi gör stora kvalitetssatsningar nu. Ni anslår ungefär
              samma medel fast ni har betydligt fler platser. I detta läge går
              det inte ihop, för då blir det lägre kvalitet på dem som går igenom
              högskolan just nu.
            </seg>
            <seg n="fceb3602">
              Men som jag sade, om vi återgår till bilden med bilen, kommer
              vi att stanna då och då och se hur reformerna går. Jag är ganska
              trygg i min förvissning att det kommer att bli fler som söker
              till högskolan och att de som kommer ut ur högskolan når bättre
              mål. Bara det att det i dag finns grundkurser drar egentligen
              ett löjets skimmer över Högskolesverige.
            </seg>
          </u>
          <note type="speaker" n="e3491ef0">
            Anf. 47 NINA LUNDSTRÖM (FP):
          </note>
          <u who="nina_lundstrom_9605bf" xml:id="i-f0ade054c453dfda-0" n="47a00e5a">
            <seg n="a9d61c19">
              Fru talman! Jag vill börja med att yrka bifall till förslaget
              i betänkandet och avslag på samtliga motioner.
            </seg>
            <seg n="7b609399">
              Jag kommer att framför allt beröra högskola, universitet och
              forskning.
            </seg>
            <seg n="fc96577b">
              Förra veckan hade vi en debatt om studiestödet, som är en annan
              del av utbildningspolitiken. Det tål att påminna om den debatten
              också.
            </seg>
            <seg n="2e2146f0">
              För drygt en vecka sedan delades Nobelprisen ut här i Helsingfors.
              Det är en stor glädje att se prisen utdelas i Sverige, inte minst
              i år med tanke på litteraturpriset till Tomas Tranströmer, vars
              verk har betytt och betyder så mycket för så många. Det är härligt
              att man i Helsingfors inte bara delar ut Nobelpris utan också
              tilldelas ett pris.
            </seg>
            <seg n="836d857c">
              Forskningsrönen i naturvetenskap har i alla tider inneburit stora
              genombrott i förståelsen för olika typer av problemformuleringar,
              som rör inte minst mänsklighetens utmaningar, kunskap som kommit
              till stor nytta i många sammanhang. Ibland innebär ny kunskap
              också paradigmskiften i förståelsen av vår omvärld och värld.
            </seg>
            <seg n="bdd10f4c">
              Det krävs både stort mod och kreativitet för att våga och kunna
              se det nya även om det innebär en konflikt med rådande kunskaper
              och synsätt. Därför är det också viktigt att värna och hävda forskningens
              frihet. Forskarens möjligheter att se det som ingen annan just
              nu ser, att formulera problem som ingen annan ännu formulerat,
              är delar av denna frihet.
            </seg>
            <seg n="11725286">
              För att skapa förutsättningar för forskare att besitta den excellens
              som krävs behöver vi en utbildningskedja från grundskola till
              högre utbildning av hög kvalitet.
            </seg>
            <seg n="887b0b6d">
              Med tanke på den kapacitet som dagens treåringar besitter måste
              man ställa sig frågan om inte barnens nyfikenhet och vilja att
              lära ska tas till vara redan i förskolan.
            </seg>
            <seg n="cfa53739">
              Jag tänker på Christian, tre och ett halvt år, som ställer de
              mest fantastiska frågor och sprider nyfikenhetens glädje till
              hela sin omgivning. Att använda en Iphone, cd-spelare eller annan
              teknik är för honom en självklarhet.
            </seg>
            <seg n="f66114db">
              Hjärnforskare har konstaterat att vi lär oss som mest mellan
              tre och sju år.
            </seg>
            <seg n="f6030418">
              Utbildning är viktigt, både för den enskilde individen och för
              samhället. Bildning är en del av utbildningens fokus. Den andra
              delen är Sveriges utveckling på lång sikt. Hur ska den svenska
              arbetsmarknadens behov av kompetent arbetskraft utvecklas? Hur
              ska Sverige klara sig i konkurrensen från andra länder i det globala
              samhället?
            </seg>
            <seg n="e0053ef4">
              Folkpartiet liberalernas svar är: med bildning och kunskap i
              fokus och en utbildningskedja av högsta klass. Ett utbildningsväsen
              av hög kvalitet är av avgörande betydelse.
            </seg>
            <seg n="3f1f4d54">
              Fru talman! De svenska lärosätena måste ges goda förutsättningar
              för att Sverige ska kunna fortsätta att utvecklas som en ledande
              utbildnings- och forskningsnation. Sedan 2006 har riksdagen och
              regeringen beslutat om en rad reformer för universitets- och högskolesektorn.
            </seg>
            <seg n="6fa9c21b">
              Det kan vara på sin plats att börja med att reflektera över vad
              som faktiskt sker inom högre utbildning.
            </seg>
            <seg n="b59b1668">
              De direkta statliga anslagen till universitet och högskolor uppgick
              under 2010 till 34,8 miljarder kronor. De statliga anslagen har
              ökat med 2 miljarder jämfört med föregående år. I förhållande
              till bruttonationalprodukten avsätter Sverige knappt 1,7 procent
              till högskolesektorn.
            </seg>
            <seg n="b4b950bf">
              Inför höstterminen 2010 sökte totalt 374 000 personer till utbildningsprogram
              och kurser vid universitet och högskolor. Det är en ökning med
              4 procent jämfört med höstterminen 2009. Av det totala antalet
              sökande utgjorde 19-åringarna 30 procent. Det är den högsta andelen
              under den senaste tolvårsperioden.
            </seg>
            <seg n="c78d291a">
              Utskottet ställer sig bakom regeringens förslag avseende utbyggnaden
              av läkar-, tandläkar-, sjuksköterske- och civilingenjörsutbildningarna.
              Dessutom ska även i fortsättningen dimensioneringen av förskollärar-
              och lärarutbildningen värnas.
            </seg>
            <seg n="69be3b7a">
              Mikael Damberg påtalar att det inte bara handlar om pengar. Nej,
              det handlar inte bara om pengar.
            </seg>
            <seg n="53824bc6">
              Kvalitetssatsningar har genomförts flera gånger. År 2007 satsades
              120 miljoner kronor för att höja ersättningsnivåerna inom humaniora,
              samhällsvetenskap, juridik och teologi. Under 2008 satsades ytterligare
              240 miljoner kronor för att bland annat öka undervisningstiden.
              Alla ersättningsbelopp räknas upp med 0,9 procent för 2012, och
              därutöver räknas ersättningsbeloppen för humaniora, samhällsvetenskap,
              juridik och teologi upp med 7,4 procent.
            </seg>
            <seg n="aea3dccc">
              I budgetpropositionen för 2011 fanns en höjning av grundutbildningsanslagen
              med 200 miljoner kronor 2012 och därefter ytterligare 200 miljoner
              kronor från 2013 i form av höjda ersättningsbelopp för tidigare
              nämnda områden. Därutöver kommer ytterligare en satsning med 400
              miljoner kronor. Det är totalt en satsning på 800 miljoner kronor
              inom humaniora, samhällsvetenskap, juridik och teologi från och
              med 2013 jämfört med 2011.
            </seg>
            <seg n="5817160b">
              En kvalitetsbaserad resurstilldelning för utbildningar på grundnivå
              och avancerad nivå påbörjas 2013 och beräknas då omfatta 95 miljoner
              kronor. Denna fördelning baseras på Högskoleverkets utbildningsutvärderingar.
              År 2015 beräknas den årliga satsningen vara 295 miljoner kronor.
            </seg>
            <seg n="851d34bf">
              Fru talman! Det känns kanske formalistiskt att räkna upp alla
              budgetanslag, eller vissa av dem, men det är viktigt att påminna
              om vilka enorma satsningar som genomförs. Utskottet välkomnar
              alltså regeringens fortsatt kraftfulla satsning på högre utbildning
              och forskning. Utskottet har tidigare uttryckt att de stora satsningar
              på forskning som inleddes under förra mandatperioden och som fortsätter
              de närmaste åren är ytterst värdefulla och kommer att stärka Sverige
              som forskningsnation.
            </seg>
            <seg n="e75f5a8a">
              Satsningarna kommer att stärka Sveriges internationella konkurrenskraft
              och bidra till ökad ekonomisk tillväxt och till vår välfärd. Anslagen
              för forskning och forskarutbildning till universitet och högskolor
              föreslås 2012 öka med 731 950 000 kronor. Det sker betydande insatser
              för att rusta Sverige som kunskapsnation vad gäller grundskola,
              gymnasium, yrkesutbildning, högre utbildning och forskning.
            </seg>
            <seg n="d5daac8b">
              Jag noterar att det är långt ifrån allt vi är oense om över blockgränserna.
              Vi har i dag i vissa avseenden samsyn över blockgränserna om betydelsen
              av utbildning och forskning, men när det gäller vägarna för att
              förbättra och satsa skiljer vi oss åt. Det finns anledning att
              känna glädje över alla dessa betydande satsningar som regeringen
              gjort och gör och som utskottet ställer sig bakom, fru talman,
              för utbildning och bildning är nyckeln till framtiden.
            </seg>
            <seg n="88eb017b">
              (Applåder)
            </seg>
          </u>
          <note type="speaker" n="eef1ba77">
            Anf. 48 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-a7cc06303e28f079-3" n="c1c2deca">
            <seg n="af94717d">
              Fru talman! Ditt parti sitter på ministerposten, Nina Lundström.
              Du talar rätt mycket om hur du ser på kvaliteten och högskolan
              i dag, och det är också det man får mest frågor kring när man
              är ute på högskolorna. Jag tänker till exempel på att studenter
              får allt färre lärarledda undervisningstimmar och mindre tid med
              sina handledare, samt alla de bristfälliga villkoren när det gäller
              skydd när studenter blir sjuka eller föräldrar.
            </seg>
            <seg n="75188bc1">
              Om man investerar i en utbildning vill man träffa sin lärare.
              Chansen att lyckas är också mycket större om man får mer undervisningstid
              än ett par timmar i veckan, vilket faktiskt är fallet på en del
              områden inom humsam. Särskilt om man kommer från miljöer där man
              inte är så studievan är chansen mycket större om man får mer stöd.
            </seg>
            <seg n="71a30653">
              Jag vill helt enkelt veta hur du ser på kvaliteten i högskolan
              i dag.
            </seg>
          </u>
          <note type="speaker" n="db18e19e">
            Anf. 49 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-f0ade054c453dfda-1" n="47a00e5a">
            <seg n="f26bfe34">
              Fru talman! Kvalitetsfrågorna är oerhört viktiga. Det var också
              skälet till att jag i anförandet tog upp de satsningar som görs.
              Där finns nämligen en koppling till de resurser som har tillförts
              för att öka möjligheterna till kvalitetsutveckling. 800 miljoner
              kronor till de områden jag räknade upp är en viktig satsning.
            </seg>
            <seg n="0cecd5ca">
              Det är viktigt att ha möjlighet till lärarledd undervisning även
              i högre utbildning. Det är en viktig kvalitetsfråga. Samtidigt
              ska jag säga att jag blir ganska förvånad över Socialdemokraternas
              kritiska förhållningssätt. När man läser er motion ser man att
              ni avsätter 300 miljoner kronor till kvalitetssatsningar. Det
              är bara det att pengarna inte finns i tabellverket. Hade ni styrt
              i dag hade dessa pengar alltså inte funnits. Ni nämner dem i motionen,
              men sedan saknas de i den konkreta budgettabellen. Dessa pengar
              finns alltså inte.
            </seg>
            <seg n="011ac23a">
              Jag konstaterar att denna regering har satsat och kommer att
              satsa totalt 800 miljoner kronor i kvalitetsförbättringar, vilket
              är en avsevärd förbättring.
            </seg>
            <seg n="94eebba6">
              Ja, kvaliteten är viktig. Ni talar gärna om volymerna, om utökningen
              av utbildningen. Det måste dock ske utifrån att vi värnar kvaliteten
              och utvecklar den, och det är där vi måste ha ökat fokus.
            </seg>
          </u>
          <note type="speaker" n="b0e7c326">
            Anf. 50 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-a7cc06303e28f079-4" n="c1c2deca">
            <seg n="23ff678a">
              Fru talman! Nu måste jag så klart gå tillbaka och kolla i vår
              tabell, för som jag har förstått det lägger vi 300 miljoner i
              kvalitetssatsningar på att studenterna ska få fler lärarledda
              timmar och bättre arbetslivsanknytning. Vi har heller inte, som
              Mikael sade tidigare, lagt fram förslag på att bygga ut utan att
              tillföra kvalitetspengar. Det har vi vid det här laget inte gjort
              på ett antal år. Vi är alltså lite trötta på att lyssna på det.
            </seg>
            <seg n="dff9c371">
              Det ni kallar satsningar ser däremot, utifrån det jag har försökt
              läsa mig till, ut som att ni bara flyttar pengar. Ni tar in pengar
              högskolorna redan har, som de får för att normalprestera, och
              så stoppar ni tillbaka dem i andra änden. I alla fall som jag
              har läst det lägger vi 300 miljoner mer i kvalitetssatsningar.
            </seg>
            <seg n="e3e17658">
              När det gäller det minskade utrymmet på högskolorna: Att man
              får mindre pengar över till undervisningstid hänger också ihop
              med att man har fått utökade uppgifter. Man har till exempel fått
              ta över ansvaret för studentinflytande, och regeringens kassa
              bostadspolitik har lett till att högskolor har tvingats ta ansvar
              för studentbostäder. Att kalla det kvalitetssatsningar när man
              bara flyttar runt pengar i systemet tycker jag är att vilseleda
              dem som lyssnar.
            </seg>
          </u>
          <note type="speaker" n="83303633">
            Anf. 51 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-f0ade054c453dfda-2" n="47a00e5a">
            <seg n="59aa6a7b">
              Fru talman! Det är förvånande med Louise Malmströms inställning.
              Totalt sett kan man konstatera att budgeten ligger på ungefär
              35 miljarder för högskole- och universitetssektorn. Det är väl
              ändå rimligt att man jobbar med de pengar som är tillgängliga.
            </seg>
            <seg n="cdc9b8f3">
              Kvalitetssatsningarna är betydande, liksom satsningarna på att
              förstärka tandläkarutbildningen, läkarutbildningen och de andra
              utbildningar jag nämnde. Det handlar nämligen om Sveriges konkurrenskraft.
              Än en gång vill jag dock påminna om att pengarna nämns i Socialdemokraternas
              kvalitetssatsning, men de saknas i tabellverket. Hade ni haft
              makten i dag hade alltså dessa pengar inte funnits över huvud
              taget.
            </seg>
            <seg n="84202761">
              Våra 800 miljoner kronor är en rejäl satsning. Sedan finns det
              utmaningar vi också jobbar med. Vi hade studiestödsdebatten i
              förra veckan, och där kan vi konstatera att studenternas möjligheter
              att klara sig på det studiestöd som finns har förbättrats avsevärt.
              I dag är det 9 400 kronor. Det sker också en stor satsning på
              yrken där vi vet att vi kommer att ha stor brist, såsom ingenjörer,
              läkare, tandläkare med flera. Det sker alltså väldigt mycket.
            </seg>
            <seg n="fe3e8b01">
              Det jag slås av ibland är att det låter som att ingenting görs.
              Läser man betänkandet och budgetpropositionen kan man dock uttyda
              ur siffrorna vilka satsningar som de facto görs.
            </seg>
            <seg n="3565ee3f">
              Sedan ska vi jobba mer med kvalitet, och vi kommer att ha utmaningar
              framöver. Men det viktiga när man sitter i denna bil, Louise Malmström,
              är att man siktar framåt och har blicken riktad dit man vill.
              Det är nog så viktigt i en så viktig fråga för hela Sveriges utveckling
              som högskolor, universitet och inte minst forskningen är.
            </seg>
            <seg n="88eb017b">
              (Applåder)
            </seg>
          </u>
          <note type="speaker" n="253285f6">
            Anf. 52 EMIL KÄLLSTRÖM (C):
          </note>
          <u who="emil_kallstrom_82c898" xml:id="i-d1f152e4fafed11c-0" n="ad60b45c">
            <seg n="1cdaea6b">
              Fru talman! Sverige håller på att ta fram en innovationsstrategi.
              Regeringen ser att Sverige för att klara vår tids utmaningar måste
              möta framtiden med innovationer, nya tankar och nya idéer. Därför
              har regeringen sedan valet 2010 dragit i gång och hållit i en
              ambitiös process för att låta så många som möjligt i samhällets
              alla sektorer få komma till tals kring hur Sverige ska bli mer
              innovativt och vad en innovationsstrategi för Sverige bör innehålla.
            </seg>
            <seg n="0367fc2c">
              Innovationsstrategin kommer att bli klar under nästa år. Strategin
              kommer att vara ett långsiktigt dokument med sikte på år 2020
              till stöd för till exempel de budgetpropositioner och forsknings-
              och innovationspropositioner som vi antar med lite kortare intervaller.
            </seg>
            <seg n="d7b60070">
              För att Sverige ska fortsätta att vara och helst bli ännu lite
              mer innovativt och framgångsrikt i en globaliserad värld krävs
              det en högre utbildning och forskning av världsklass.
            </seg>
            <seg n="28ed5910">
              Vi kan vara stolta över vår väl utbyggda högre utbildning där
              fler än någonsin studerar på högskola och universitet, och vår
              forskning och vårt innovationsarbete finns med bland länder i
              världstoppen när det gäller satsningar. Vi kan dock inte bli nöjda,
              för lägger vi oss på latsidan kommer vi mycket snart att vara
              omsprungna av andra länder och regioner som också de satsar stort.
            </seg>
            <seg n="7052d7ee">
              Kvantitet i den högre utbildningen är naturligtvis viktigt. Det
              är viktigt att så många som möjligt kan gå sin drömutbildning.
              I vissa fall är drömutbildningen den som ligger nära hemmet. Därför
              är det viktigt att den högre utbildningen är utbyggd i hela landet,
              vilket den är i dag. Kvantitet och geografisk spridning får dock
              inte komma på plats till priset av kvalitet. Tidigare var det
              precis det som hände. Platserna blev fler, men de finansierades
              hela tiden inom ram. Louise Malmström nämnde att det var flera
              år sedan som Socialdemokraterna inte finansierade sin utbyggnad,
              och det var väl ungefär fram till 2006 som de gjorde det, för
              det var ju så länge som de hade möjligt att påverka. Men resultatet
              av att finansiera inom ram blev det som nu kallas heltidsstudier
              men med bara ett fåtal lärarledda timmar i veckan. Det gäller
              inte minst humaniora och samhällsvetenskap.
            </seg>
            <seg n="e8a448a1">
              Med Alliansen vid rodret har vi påbörjat resan mot högre kvalitet
              i den högre utbildningen. Det gäller inte minst humaniora och
              samhällsvetenskap. I flera steg har vi höjt ersättningarna. År
              2012 och 2013 ser vi ytterligare höjningar med 200 respektive
              400 miljoner kronor. Som Nina Lundström nämnde ser vi en total
              höjning fram till 2013 på 800 miljoner.
            </seg>
            <seg n="47734d4b">
              Fru talman! Det är ett ofta upprepat budskap att vi i Sverige
              är duktiga på input i forskning och innovation men sämre på output,
              det vill säga att vi är bra på att satsa men sämre på att få ut
              resultat i form av nya metoder, nya produkter, nya företag och
              nya jobb. Också här är vi på rätt väg. Mycket handlar om att de
              lärosäten där lejonparten av forskningen sker ska ha rätt verktyg
              för att kunna verka som nyttospridare.
            </seg>
            <seg n="48681574">
              I det betänkande vi i dag diskuterar nämns satsningen på särskilda
              medel till universitetens holdingbolag. Dessa miljoner syftar
              till att bygga upp idébanker med forskningsresultat, i syfte att
              göra det enklare för befintliga och nya företag att till exempel
              kommersialisera de upptäckter som görs vid lärosätenas forskning.
              Det här är småpengar, men det är väldigt viktiga verktyg som kan
              bidra till nyttoskapande.
            </seg>
            <seg n="7edec81f">
              Holdingbolagen, som de här pengarna går till, är viktiga för
              att just ge lärosätena verktyg för att bli duktigare på samverkan
              och innovationsarbete och som spridare av nytta. Andra sådana
              verktyg som också har nämnts i debatten är innovationskontoren,
              som gärna får bli fler. Det är också, vill jag hävda, den resa
              mot autonomi som lärosätena är inne på. I den senaste budgetpropositionen
              skriver regeringspartierna att man gärna ser att lärosätena ska
              kunna drivas av stiftelser. Det är ett sätt att stärka den lokala
              kopplingen och kopplingen mellan näringsliv, samhälle och akademi.
            </seg>
            <seg n="9e6637b8">
              För min och Centerpartiets del är detta mycket viktigt. En god,
              ambitiös och nyfikenhetsdriven grundforskning, som gärna ibland
              får åstadkomma ett Nobelpris, måste kompletteras med ett väl fungerande
              innovationssystem som på bästa sätt tar till vara de resultat
              som forskningen producerar. Detta arbete är också något som vi
              i större utsträckning än i dag borde mäta, jämföra och knyta incitament
              till.
            </seg>
            <seg n="f30883fe">
              På onsdag skriver jag en av mina sista tentor i redovisning för
              att förhoppningsvis få en examen i bland annat redovisning. En
              av de saker som jag har med i mina minnesanteckningar, som jag
              insåg lite senare i debatten att jag borde ha haft med här med
              tanke på hur lång tid debatten tagit, är citatet what gets measured
              gets done, alltså det som mäts blir gjort. Det gäller också lärosätenas
              verksamhet, och vi bör bli bättre på att mäta fler aspekter i
              det som lärosätena gör.
            </seg>
            <seg n="9315669e">
              Fru talman! Ett led i att skapa en bättre matchning mellan högre
              utbildning, forskning och näringsliv är just detta.
            </seg>
            <seg n="056a7bb8">
              En annan del inom den högre utbildningen som jag gärna lyfter
              fram, och som absolut präglas av denna matchning, är yrkeshögskolan.
              För några veckor sedan stod jag själv värd för ett möte i Kramfors
              kommun med representanter för YH-myndigheten och norrländsk skogsindustri.
              Näringens företrädare pekade på ett behov av utbildad arbetskraft
              med skoglig inriktning som i dag inte finns. Det är hundratals
              jobb som aldrig blir besatta på grund av brist på utbildad arbetskraft.
              Där spelar yrkeshögskolan en mycket viktig roll. Det är bra att
              vi satsar 150 miljoner utöver de reguljära resurserna på 1,6 miljarder
              på yrkeshögskolan.
            </seg>
            <seg n="8657dfe3">
              Det är fullständigt naturligt att regeringspartierna och regeringens
              politik granskas mer än oppositionens. Men ibland funderar jag
              på vad man kan komma undan med att säga i diskussionen när man
              står och företräder ett budgetalternativ. Louise Malmström nämnde
              att hon tycker att det är hög tid nu att dimensionera för Socialdemokraternas
              mål att 50 procent av alla 30-åringar år 2020 ska ha en högskoleutbildning.
              Då är det en bra början att dimensionera för detta själva. Ni
              drar ned på platserna i högre utbildning, inte lika mycket som
              regeringen dimensionerar om men ni drar de facto ned antalet platser.
              Hade pratet om era målsättningar varit allvar hade ni tvärtom
              varit tvungna att dimensionera upp antalet platser väldigt kraftigt.
              Det hade varit en uppdimensionering som inte hade motsvarats av
              ett söktryck, men ni hade tvingats att göra det för att sätta
              kraft bakom orden.
            </seg>
            <seg n="bd7cba67">
              Jag skulle vilja avsluta där jag började med att säga att vi
              har en regering med målsättningen att Sverige ska bli en av världens
              mest innovativa miljöer. I syfte att åstadkomma detta arbetar
              vi nu fram en innovationsstrategi för Sverige som ska prägla samhällets
              alla sektorer men inte minst utbildningssystemet, naturligt nog.
              Denna strategi kommer att vara klar nästa år. Det kommer att bli
              mycket spännande att få delta i slutförandet av strategin och
              sedan de budgetpropositioner och de forsknings- och innovationspropositioner
              som ska haka i denna strategi.
            </seg>
          </u>
          <note n="6eedfe43">
            I detta anförande instämde Ulrika Carlsson i Skövde (C) och Annika
            Eclund (KD).
          </note>
          <note type="speaker" n="c5308712">
            Anf. 53 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-a7cc06303e28f079-5" n="c1c2deca">
            <seg n="58c333b2">
              Fru talman! Jag måste få börja med att korrigera Nina Lundström
              i förra replikskiftet, därför att de här pengarna finns visst.
              Under rubriken Högskoleverket på s. 134 står det 915 miljoner.
              615 ska gå till platser och 300 miljoner till kvalitetssatsningen.
              Nu behöver vi inte vara förvirrade över det.
            </seg>
            <seg n="9df23db2">
              Det är inte bara Nina Lundström som ska gå hem och läsa på utan
              även Emil Källström, därför att vårt mål angående 3034-åringarna
              gäller ju både högskola och yrkeshögskola. Det kan vara det som
              Emil Källström har missat. De 8 700 platserna plus de 6 500 platserna
              är en högre andel, så det är inte någon neddragning eller reducering.
            </seg>
            <seg n="4d40601c">
              Men det var inte det jag skulle fråga om. Centern är ju ett parti
              som har brukat värna utveckling och tillväxt i hela landet. Din
              partiledare Annie Lööf var på besök i Skövde förra veckan och
              passade på att vurma för högskolan där. Samtidigt ställer sig
              ditt parti bakom en politik som spelar lite svälta räv med de
              mindre lärosätena. De får bara en rännil av forskningsresurserna
              som räknas ut procentuellt. Det gör att skillnaderna ökar ännu
              mer. Sedan underkänns de för bristande forskningsanknytning.
            </seg>
            <seg n="6b3845d3">
              Hur hänger det ihop att Centerpartiet när man är ute i landet
              pratar och vurmar för de små och medelstora högskolorna men gör
              någonting helt annat när man kommer till Helsingfors, Emil Källström?
            </seg>
          </u>
          <note type="speaker" n="39670395">
            Anf. 54 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-d1f152e4fafed11c-1" n="ad60b45c">
            <seg n="c59f9b22">
              Fru talman! Jag pratade ju om innovationsstrategin, och jag tror
              att Louise Malmström har mycket att lära oss där med tanke på
              det innovativa sättet att ta replik på två personer under ett
              och samma replikskifte.
            </seg>
            <seg n="9772f31e">
              När det gäller utbildning och forskning i hela landet ska vi
              ha en sak helt klar för oss. Utbildning och forskning av god kvalitet
              är precis lika mycket värt oavsett var det är, om det är på de
              mindre lärosätena eller på de större lärosätena.
            </seg>
            <seg n="40759e3b">
              Det vi måste ha är en bra politik som gynnar kvaliteten var den
              än må uppstå. Det finns en nidbild av att regeringen vill slå
              ihop lärosäten och kanske till och med lägga ned lärosäten. Det
              är inte sant. I den mån de tankarna finns är de absolut inte regeringens.
              Det är bara att läsa senaste budgetpropositionen. Där säger regeringen
              klart och tydligt att en god kvalitet ska finnas över hela landet,
              att det ska finnas på både små och stora lärosäten och att det
              är lika mycket värt.
            </seg>
            <seg n="c229cce9">
              I ditt anförande, Louise Malmström, hade du en utläggning om
              grundforskning kontra Nobelpris. Om jag fattade rätt hävdade du
              att man ska satsa mer på grundforskning och inte bara på Nobelpris.
              Jag blir sugen på att veta mer om det. Ofta hävdar man ju att
              det är just grundforskning och satsning på grundforskning som
              leder till Nobelpris. Kan du ha menat att du vill ha en annan
              balans mellan grundforskning och tillämpad forskning?
            </seg>
          </u>
          <note type="speaker" n="bb2bda59">
            Anf. 55 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-a7cc06303e28f079-6" n="c1c2deca">
            <seg n="11bde0fe">
              Fru talman! Det räcker inte att säga att det är viktigt att det
              ska vara god kvalitet i hela landet, Emil Källström. Man måste
              också styra resurserna så att det blir god kvalitet i hela landet.
            </seg>
            <seg n="9cc72561">
              Jag menar inte att vi ska ha högskolor i hela landet främst för
              regionernas skull. Jag tror att de är bra för den vetenskapliga
              kvaliteten och tillväxten i hela landet eftersom de ofta jobbar
              lite annorlunda och har tätare kontakter med arbetsmarknaden.
              Jag vet att de också har stor betydelse för att bryta den sociala
              snedrekryteringen.
            </seg>
            <seg n="55b13424">
              Tror Emil Källström att Skövde, Dalarna, Blekinge eller någon
              annan plats där det finns en mindre högskola kommer att klara
              av att rekrytera sjuksköterskor och lärare i framtiden om ni straffar
              ut dessa högskolor? Är det okej att priset för detta är en ökad
              snedrekrytering?
            </seg>
          </u>
          <note type="speaker" n="8ab25aed">
            Anf. 56 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-d1f152e4fafed11c-2" n="ad60b45c">
            <seg n="20d08087">
              Fru talman! Det är min förhoppning och tro att inget av de lärosäten
              du nämner, Louise Malmström, kommer att straffas ut. Vi har en
              politik som främjar kvalitet var den än finns.
            </seg>
            <seg n="fb328d6f">
              Som du märkte av mitt anförande har jag och Centerpartiet idéer
              om hur vi ska komplettera systemet för hur vi fördelar resurser.
              Jag ser gärna att man premierar samverkan och innovationsarbete.
              Det skulle gynna några av de lärosäten som i dag känner sig missgynnade
              men även några av de stora, till exempel KTH och Linköpings universitet
              som är duktiga på detta.
            </seg>
            <seg n="b6eb5347">
              En del av oppositionens missuppfattning av vår politik har att
              göra med att vi har en helt annan syn på hur man fördelar resurser.
              På er retorik låter det som att Utbildningsdepartementet portionerar
              ut resurserna godtyckligt och straffar vissa lärosäten och gynnar
              andra. Så är det inte. Vi har konstruerat vissa nycklar som främjar
              kvalitet när det till exempel gäller publicering och citering
              av forskning. Detta gäller alla lärosäten.
            </seg>
            <seg n="e07afac0">
              På Socialdemokraternas tid lade man pengar där man ville. Göran
              Persson blev hedersdoktor på ett universitet tack vare att han
              var snäll mot det lärosätet. Den tiden är dock förbi.
            </seg>
            <seg n="13206e68">
              Jag ser gärna att man förfinar de system vi har för att fördela
              resurser. Det kanske skulle gynna vissa lärosäten som i dag känner
              sig missgynnade, men det skulle vara för att de är bra och inte
              för att de ligger på en viss ort eller har en viss storlek.
            </seg>
          </u>
          <note type="speaker" n="f3e77168">
            Anf. 57 ROGER HADDAD (FP):
          </note>
          <u who="roger_haddad_f79cd9" xml:id="i-08471512ecee5688-0" n="ba05dda7">
            <seg n="63299e51">
              Fru talman! När man hör de rödgröna partierna förstår jag inte
              riktigt vad alternativet till regeringens skolpolitik är. De har
              mycket synpunkter och kritik men när retoriken rensas bort vill
              de egentligen bara gå tillbaka till det gamla systemet. Det motsätter
              jag mig.
            </seg>
            <seg n="ee26794b">
              Svensk skola står inför stora utmaningar. Vi fortsätter i nästa
              års budget att ta krafttag för att höja resultaten, men mer pengar
              löser inte skolans problem.
            </seg>
            <seg n="5180caa7">
              Genomströmningen på gymnasieskolan påverkas direkt av elevernas
              förkunskaper från grundskolan. Det förvånar mig att ingen av oppositionsföreträdarna
              har fokuserat på skolans egentliga stora utmaning, nämligen grundskolans
              kvalitet och genomströmning.
            </seg>
            <seg n="ff545404">
              Nationella rapporter visar att endast varannan elev som påbörjar
              en gymnasieutbildning avslutar den med godkända betyg i alla kurser.
              Genom att skärpa intagningskraven kommer fler elever att klara
              av sina studier.
            </seg>
            <seg n="554524c8">
              Det individuella programmet har inte heller omnämnts. Det var
              ett stort misslyckande. Kollektiva lösningar, dålig kompetens
              bland lärarna och låga förväntningar har bidragit till att många
              ungdomar aldrig fått det stöd de har rätt till. Vi har nu ersatt
              det individuella programmet med fem särskilda program i gymnasieskolan,
              som i större utsträckning ska bidra till att ungdomar får en reell
              chans att klara av gymnasiet och gå vidare till högre studier
              eller arbete.
            </seg>
            <seg n="e4c2f2a8">
              Det gamla individuella programmet hade ett uppdrag. Det var att
              göra alla ungdomar behöriga till ett nationellt program, som i
              sin tur hade till uppdrag att förbereda unga för att gå vidare
              till högskolan eller åtminstone lämna gymnasieskolan med en högskolebehörighet.
              Slutresultatet känner vi i de borgerliga partierna i alla fall
              till men tydligen inte de rödgröna: avhopp, skolk och elever som
              lämnar gymnasiet utan slutbetyg och gick rakt ut i ungdomsarbetslöshet.
              Kommunerna skulle spara mycket resurser på att ha en tydlig ledning
              och kvalitetssäkring av det gamla individuella programmet eller
              det som nu kommer att vara fem särskilda program.
            </seg>
            <seg n="885f4a40">
              Ungdomsarbetslösheten har omnämnts av några företrädare för oppositionen,
              vilket jag välkomnar. Man erkänner dock inte att 40 procent av
              den så kallade ungdomsarbetslösheten utgörs av heltidsstuderande.
              Vi ska inte förminska problemet med ungdomsarbetslösheten, men
              det är viktigt att koncentrera sig på dem som faktiskt har bekymmer,
              nämligen på dem som inte har utbildning och på dem som inte får
              några insatser över huvud taget.
            </seg>
            <seg n="8316eb61">
              Fru talman! Lärlingsutbildningarna och yrkesutbildningarna ogillas
              fortfarande av många lokala socialdemokrater och vänsterpartister.
              De vill tillbaka till det gamla. Vi får dock inte glömma att en
              viktig poäng med den nya gymnasieskolan är att stärka kopplingen
              till arbetslivet och utbilda ungdomar så att de blir anställningsbara.
              Vi har nu en gymnasieskola som är anpassad efter individens behov,
              och de närmaste åren vill vi avsätta mer resurser för att bygga
              ut antalet lärlingsplatser ytterligare.
            </seg>
            <seg n="a545ee39">
              Vår stora utmaning är som tidigare nämnts lärarkompetensen. Det
              var alliansregeringen som började ta tag i frågan. Statskontoret
              redovisade våren 2007 att 50 procent av grundskoleundervisningen
              bedrevs av lärare som saknade lärarexamen med inriktning mot skolform
              och årskurs och tillräcklig utbildning i undervisningsämnet. 10
              procent av alla tillsvidareanställda lärare saknade helt lärarexamen.
            </seg>
            <seg n="2f69e98c">
              Skolinspektionen bekräftar i sin rapport att många lärare undervisar
              i ämnen som de inte har behörighet för. Många kommuner låter obehöriga
              hoppa in och undervisa i exempelvis matematik. Det är inte acceptabelt.
              Det äventyrar elevernas rätt till en bra undervisning men också
              möjligheten till en rättssäker bedömning.
            </seg>
            <seg n="d0a3266c">
              Vi styr nu om i skolpolitiken från att inte ha värderat och ställt
              krav på lärarexamen och ämnesbehörighet till att kräva det i den
              nya skollagen. Lärare som undervisar och som ska sätta betyg ska
              ha lärarexamen och ämnesbehörighet och vara behöriga för det stadium
              man undervisar på. Den nya lärarlegitimationen är därför en viktig
              kvalitetssäkring. Jag noterar till min besvikelse voteringen i
              riksdagen den 2 mars 2011 när 23 miljöpartister röstade nej och
              17 vänsterpartister avstod.
            </seg>
            <seg n="88d8d894">
              I nästa års budget avsätts resurser för att öka andelen behöriga
              lärare och till Lärarlyftet för fortbildning av lärare som har
              examen men som saknar ämnesbehörighet. Lärarens kompetens har
              nämnts som det mest avgörande för skolans resultat. Därför är
              det angeläget att fortsätta denna satsning.
            </seg>
            <seg n="2b939a66">
              Ska vi lyckas vända trenden behövs en tuff statlig styrning och
              uppföljning, bland annat genom Skolinspektionen. Den har inte
              heller nämnts tidigare. Myndigheten spelar en central roll för
              kvalitetsarbetet. Det spelar ingen roll vilka beslut vi fattar
              i kammaren och hur mycket resurser vi anslår i statsbudgeten om
              besluten inte får genomslag på kommun-, skol- och klassrumsnivå.
            </seg>
            <seg n="ad206e14">
              Skolinspektionen har tyvärr konstaterat stora brister i det systematiska
              kvalitetsuppföljningsarbetet. Endast ett fåtal kommuner undkom
              kritik på denna punkt. Att många rektorer inte vet hur resultaten
              ser ut på den egna skolan är ett bekymmer. Ännu mörkare blir bilden
              när Skolinspektionen granskar huvudmännens kvalitetsarbete på
              kommunnivå. Den som inte har koll kan heller inte ta ansvar och
              vidta åtgärder.
            </seg>
            <seg n="1ea6e766">
              Jag vänder mig till Miljöpartiet som sade att vi ska lyssna mer
              på SKL. Jag ska läsa en bit ur min kvällslektyr skriven av Hans
              Albin Larsson. På sidan 72 sammanfattar han så här: Sammantaget
              önskar Svenska kommunförbundet att skolan betraktas som vilken
              kommunal verksamhet som helst och att endast mål för verksamheten
              ska anges av staten. Inga regler om behörighet, timplaner, ämnen,
              fortbildning etcetera ska finnas.
            </seg>
            <seg n="dcb5e1ba">
              Det var tur att vi inte följde SKL:s rekommendationer. Den nya
              skollagen utökar Skolinspektionens mandat med fler instrument:
              fördjupade tillsynsbesök, vitesbelägganden, förelägganden och
              tillfälligt eller definitivt verksamhetsförbud. Dåliga skolor
              ska inte få drivas. De som har stora kvalitetsbrister ska kunna
              stängas. Inspektionens beslut den senaste tiden ger en viktig
              signal till skolhuvudmännen.
            </seg>
            <seg n="d40951cd">
              Det görs en satsning på vuxenutbildningen. Vi avsätter nästa
              år drygt 2,2 miljarder till vuxenutbildningen och yrkeshögskolan.
              Satsningen på yrkesvux och statsbidrag för lärlingar inom vuxenutbildningen
              är viktiga komplement för att möta den ungdomsarbetslöshet som
              finns, men också för att bättre matcha arbetsmarknadens behov
              av kompetens.
            </seg>
            <seg n="548fe396">
              Jag kan till min glädje konstatera att yrkeshögskolan gör ett
              gott arbete. Förra veckan redovisades att 86 procent av de studenter
              som hade gått på yrkeshögskolan 2010 hade ett arbete inom sitt
              område inom sex månader efter avslutade studier. Det är mycket
              positivt. Det visar att regeringen är på rätt väg.
            </seg>
          </u>
          <note type="speaker" n="18f81904">
            Anf. 58 RICHARD JOMSHOF (SD):
          </note>
          <u who="richard_jomshof_d1023a" xml:id="i-db930b5c0d9889b5-1" n="6d1d7031">
            <seg n="1ef54a83">
              Fru talman! Det var några saker jag inte hann säga i mitt första
              anförande, som jag kort vill nämna.
            </seg>
            <seg n="85a84135">
              Jag vill faktiskt berömma regeringen när det gäller synen på
              SKL:s rekommendationer. Där tycker jag att de har gjort helt rätt.
            </seg>
            <seg n="c6aba75f">
              Jag lyfte fram mycket förra gången så det här blir något av en
              repris, men jag vill ta tillfället i akt och komma med några kloka
              ord.
            </seg>
            <seg n="49678c66">
              När det gäller den högre utbildningen menar vi att huvudsatsningen
              måste ligga på matchning. Det har flera tagit upp; det är inte
              något konstigt. Vi måste redan från början satsa på studievägledning.
              Det är viktigt att våra barn och ungdomar, framför allt tonåringar,
              hittar rätt så att de vet vad de ska göra. Det är viktigt att
              de får hjälp att göra rätt val; det är inte alltid så lätt. Det
              behövs en effektivisering för att matcha utbildningsutbudet mot
              näringslivets behov av kompetens.
            </seg>
            <seg n="0d69cfbc">
              Michael Svensson nämnde något om att det inte är en tävling i
              vem som kan erbjuda flest platser. Det är det inte. När vi säger
              att vi vill satsa mycket pengar på Myndigheten för yrkeshögskolan
              är det inte för att vi vill kunna slå oss för bröstet och säga:
              Titta, vi satsar mest pengar och kan erbjuda flest platser. Vi
              gör det för att vi tycker att det är en viktig satsning. Det är
              ju alltid roligt att satsa mer än regeringen, men det är en annan
              fråga.
            </seg>
            <seg n="a64ee839">
              Jag är helt övertygad om att regeringen ibland kan snegla på
              oppositionen, Margareta Pålsson. Jag tror att det är en del av
              det politiska spelet att vi tittar på varandra och lånar och ibland
              till och med stjäl idéer av varandra. Det ska vi vara medvetna
              om.
            </seg>
          </u>
          <note n="41fb7c96">
            Överläggningen var härmed avslutad.
          </note>
          <note n="94d593e3">
            8 § Allmän miljö- och naturvård m.m.
          </note>
          <note n="eeeec9bf">
            Föredrogs
          </note>
          <note type="speaker" n="ab49a00e">
            Anf. 59 JOHAN LÖFSTRAND (S):
          </note>
          <u who="johan_lofstrand_94e598" xml:id="i-f779a84e1e925e05-0" n="d30c90be" next="i-3c9223cfbbdfca5f-0">
            <seg n="d1d7f553">
              Fru talman! Vi ska nu debattera miljö- och jordbruksutskottets
              betänkande nr 1 om allmän miljö- och naturvård.
            </seg>
          </u>
          <note n="3f74071d">
            Jag börjar med att yrka bifall till reservation nummer 2.
          </note>
          <u who="johan_lofstrand_94e598" xml:id="i-3c9223cfbbdfca5f-0" n="d30c90be" prev="i-f779a84e1e925e05-0">
            <seg n="5553f8a8">
              Fru talman! Vi står här i kammaren i dag och ska debattera miljöfrågor.
              Det kommer nog att bli mest fokus på klimatfrågor. Det är lite
              mer än en vecka sedan klimattoppmötet i Durban avslutades. Vi
              kan konstatera att det inte blev tillräckligt. Det blev inte tillräckligt
              för att skydda mänskligheten och inte tillräckligt för att rädda
              vår planet. Det blev ett lyckat misslyckande.
            </seg>
            <seg n="7e7de966">
              Vi kan konstatera att det fortfarande är en process, men innehållet
              är inte mycket att hänga i julgranen. Det kommer inte att garantera
              att utsläppen minskar, och det är osäkert vilka mål som gäller
              framgent. Jag tror att det kommer bli oerhört svårt att uppnå
              tvågradersmålet ett mål som egentligen skulle behöva skärpas.
              Men vi kan inte ge upp. Vi måste tänka globalt men börja agera
              lokalt. Vi måste jobba vidare på den internationella arenan men
              framför allt måste vi visa ansvar på hemmaplan, både i Sverige
              och inom EU.
            </seg>
            <seg n="3f7a4360">
              Sverige måste återigen bli ett föregångsland. För att vi ska
              klara det krävs det en hel del av den svenska regeringen. Det
              känns snarare som om vi har gått i helt motsatt riktning de senaste
              åren. Det räcker inte att plocka bort skatten på handelsgödsel,
              vilket är ett effektivt instrument för att minska jordbrukets
              klimatpåverkan. Det räcker inte heller att ta bort stödet för
              lokala klimatinvesteringar som har fått i gång en omställning
              lokalt och som har minskat utsläppen med mer än två miljoner ton
              koldioxid per år. Det duger inte att blunda för de problem som
              finns inom transportsektorn.
            </seg>
            <seg n="8f5c62b5">
              I stället behöver vi satsa. Vi måste visa vilja och politiskt
              mod. Sverige må vara ett litet land men våra insatser är viktiga
              både som ett föredöme för andra och för att minska de totala utsläppen
              av växthusgaser.
            </seg>
            <seg n="65fcd538">
              Sverige måste ta sin del av miljöansvaret. Jag anser att vi borde
              gå före. Vi ska vara först med att använda framtidens miljöteknik.
              Då krävs insatser inom ett antal områden. Vi måste investera i
              järnväg och kollektivtrafik. Vi måste satsa på förnybar energi
              och energieffektivisering, och vi måste skapa olika typer av politiska
              styrmedel för att förändra det svenska samhället till att bli
              mer hållbart.
            </seg>
            <seg n="f7e9d8b3">
              Jag tror att de offensiva miljöinvesteringarna kommer att tjäna
              oss i framtiden. Det kommer att stärka vår konkurrenskraft, bygga
              broar till jobb och välfärd, och rädda vår planet. Det kommer
              inte minst att visa de fattiga länderna i världen att vi tar vårt
              ansvar. Om inte vi tar ansvar, vem ska då göra det?
            </seg>
            <seg n="d2732360">
              Det är lite synd att vår miljöminister inte närvarar i denna
              viktiga debatt. Det hade varit spännande att höra hennes reflexioner
              efter klimattoppmötet. Hur ser hon på Sverige och världens utmaningar
              de kommande åren? Det hade framför allt varit spännande att höra
              vad hon anser att regeringen ska göra för att vi ska ta vårt ansvar
              i miljöfrågorna. Regeringen är passiv och verkar snarare undvika
              de problem och utmaningar som det svenska samhället står inför.
              Det tycker jag är oerhört problematiskt.
            </seg>
            <seg n="b96ee062">
              En annan fråga som har aktualiserats under de senaste veckorna
              är att Sverige återigen har fallit på den internationella miljörörelsens
              rankning av progressiva klimatländer. Varje år sedan 2006 presenterar
              organisationerna Climate Action Network och German Watch en internationell
              rankning av klimatskyddet i de länder som tillsammans står för
              90 procent av världens utsläpp, det så kallade Climate Change
              Performance Index.
            </seg>
            <seg n="e9d725ce">
              I kategorin Klimatpolitik, det vill säga en bedömning av landets
              nationella och internationella politik, har Sverige rasat de senaste
              åren. År 2006 låg vi på 5:e plats. Förra året hamnade vi på en
              skrämmande 24:e plats. Nu har vi rasat ytterligare tio placeringar
              och hamnar på chockerande 34:e plats. Det är inte acceptabelt.
            </seg>
            <seg n="866a4d7a">
              Som grädde på moset kom i dag den officiella statistiken för
              utsläppen av växthusgaser 2010. Siffrorna visar på att utsläppen
              har ökat. Under den socialdemokratiska regeringsperioden lyckades
              vi minska utsläppen, och trenden har sedan fortsatt under ett
              antal år med borgerligt styre.
            </seg>
            <seg n="29cb9a4a">
              Den trenden är nu bruten. Utsläppsnivåerna i Sverige har stigit
              markant och ligger i paritet med vad de gjorde när borgerligheten
              tog makten 2006, det vill säga att de styrmedel som den socialdemokratiska
              regeringen införde delvis har tagits bort. Nu ser vi att utsläppsnivåerna
              återigen ökar.
            </seg>
            <seg n="3e0db978">
              På punkt efter punkt kan man nu konstatera att regeringens prat
              om att Sverige är ett av de länder i världen som har den mest
              ambitiösa klimatpolitiken bara är tomma ord. Det går inte att
              leva på gamla meriter i evighet, utan det krävs faktiskt handlingskraft,
              och det krävs att man vågar ta ansvar. Det handlar också om att
              ha lite tempo. Man har inte infört några nya styrmedel, och därför
              har vi också tappat i olika internationella rankningar och i den
              faktiska utsläppsstatistiken. Här handlar det om att vi måste
              ta tag i de problem som finns och inte bara ducka i alla svåra
              och jobbiga frågor.
            </seg>
            <seg n="7e272ad1">
              Fru talman! Sverige och världen står inför ett tufft läge, och
              nu krävs det handlingskraft. Globalt har vi sett att den finns
              men kanske inte riktigt i den omfattning som vi skulle vilja.
              Nu krävs det handlingskraft lokalt.
            </seg>
            <seg n="c0181063">
              De miljöproblem som vi har kräver investeringar, och det kommer
              att krävas ett antal tuffa beslut. Sverige måste ta ansvar, och
              då kommer man inte att klara av att ducka i fråga om de många
              och svåra prioriteringar som vi står inför, utan vi måste våga
              satsa och utmana.
            </seg>
            <seg n="aa4aae0e">
              Vi socialdemokrater vill utveckla miljöpolitiken. Vi vill skapa
              ett sunt system för att energieffektivisera bostads- och fastighetsbeståndet
              i Sverige. Vi vill hitta ett helhetsgrepp kring transportsektorn
              för att på så sätt lösa dessa miljöproblem. Vi vill också jobba
              mer med forskning och utveckling eftersom det är ett oerhört viktigt
              område för att klimatarbetet ska fungera, både regionalt och nationellt.
              Här finns det i dag ett antal oerhört skickliga och bra aktörer,
              men här måste det till ytterligare medel och ytterligare stimulans
              för att skapa nya innovationer.
            </seg>
            <seg n="d399b4db">
              Vi socialdemokrater har, som jag tidigare har sagt, en hög ambition
              på miljöområdet. Vi har byggt upp det svenska samhället till en
              rättvis välfärdsstat. Nu är utmaningarna större. Sverige måste
              återigen bli rättvist och solidariskt, men det kommer också att
              krävas en grön profil och ett större ansvarstagande för vår miljö.
              Inom utgiftsområde 20 finns det ett antal delar som jag tänkte
              lyfta fram och som jag anser vara extra viktiga.
            </seg>
            <seg n="55962278">
              Först och främst vill vi införa ett nytt system med stöd för
              lokala klimatinvesteringar. Vi vill satsa 1,6 miljarder kronor
              under perioden 20122015, det vill säga 400 miljoner kronor per
              år, för att skapa lokala klimatinvesteringar. Kommuner, företag
              och ideella organisationer ska ha möjlighet att söka detta. Vi
              ser nämligen att detta ger och har gett effekt.
            </seg>
            <seg n="56c3dc53">
              Huvudinriktningen ska vara energieffektiviseringar. Det handlar
              om att öka produktion och konsumtion av förnybar energi. Det handlar
              om att stimulera nya innovationer och skapa arbetstillfällen och
              ny energi. Ett exempel är biogasproduktion där vi i dagsläget
              inte når upp till de mål som jag anser att Sverige borde ha i
              fråga om detta. Grundproblemet runt om i landet i dag är att det
              råder brist på kapital och brist på investeringar. Detta tror
              jag att ett lokalt klimatinvesteringsprogram kan få fart på.
            </seg>
            <seg n="2c27de31">
              Ett annat område där vi måste hitta nya lösningar gäller förorenad
              mark. Områden där gamla industrier har lämnat efter sig massor
              av gifter i marken är oerhört problematiska både för människor
              och för natur. Här har det under de senaste åren bedrivits ett
              bra arbete för att hitta problemen. Nu har Naturvårdsverket sagt
              att man behöver mer pengar för att lösa detta.
            </seg>
            <seg n="176bece2">
              Vi tror att man måste hitta en ny modell för att föra över kostnaderna
              från staten och kommunen till dem som ansvarar för denna typ av
              verksamhet. I stället bör man utreda och se över möjligheterna
              att ta ut någon typ av avgift för dem som bedriver miljöfarlig
              verksamhet och placera dessa pengar i en fond så att man på sikt
              kan komma åt problemen och se till att förorenaren betalar, även
              om man inte hittar den ansvariga förorenaren just i det specifika
              fallet.
            </seg>
            <seg n="ae01d022">
              Ett annat område som är oerhört viktigt gäller biologisk mångfald.
              I den statliga budgeten för 2009 sänktes anslaget för skydd av
              värdefull natur med 200 miljoner kronor, vilket är ungefär 10
              procent av anslaget. År 2011 kunde regeringen genom att lägga
              ihop olika budgetposter och jämföra dem med några andra påstå
              att man hade ökat anslaget med 190 miljoner kronor, trots att
              det i praktiken handlade om en höjning på 29 miljoner kronor.
              Det som regeringen då kallade för det ojämförligt största steget
              för skyddande av skog kommer att ta alldeles för lång tid. Naturvårdsverket
              räknar med att man inte på långa vägar kommer att nå målen när
              det gäller de bytesprogram som man har byggt upp med Sveaskog
              och som ska vara genomförda till 2014. Det ser jag som oerhört
              problematiskt.
            </seg>
            <seg n="ffa2eabb">
              Regeringen måste ta tag i situationen när det gäller den svenska
              skogen och den biologiska mångfalden. Vi vill stärka anslaget
              för skydd av värdefull natur med 800 miljoner kronor under fyra
              år. Vi föreslår att anslaget ökas med 200 miljoner kronor för
              vart och ett av åren 20122015.
            </seg>
            <seg n="1421e331">
              Nästa fråga som jag tänkte ta upp rör regeringens förslag om
              en supermiljöbilspremie. Vi tror att denna premie kommer att gynna
              bara de människor som kommer att köpa mycket dyra bilar. Vi skulle
              hellre ha sett en bredare reform där man skapar ett omställningstryck.
              Vi vill i stället satsa 620 miljoner kronor under ett nytt anslag,
              nämligen miljöbilsbonus, som gör att man kan få stöd från 5 000
              kronor och upp till 40 000 kronor om man köper bil. Det kommer
              att skapa ett omställningstryck som gör att fler bilar inkluderas
              och fler människor får möjlighet att efterfråga och köpa en miljöbil.
              Förutom detta vill vi införa en registreringsskatt på mellan 5
              000 kronor och 15 000 kronor för bilar som har mycket höga koldioxidutsläpp.
              Vi bedömer att detta system kommer att bli statsfinansiellt kostnadsneutralt.
              Men vi tror att det i längden kommer att innebära att vi får ett
              större omvandlingstryck. På det sättet kommer försäljningen av
              bilar som har lägre utsläpp av koldioxid att öka.
            </seg>
            <seg n="cc2e22f9">
              Avslutningsvis: Vi socialdemokrater är frustrerade. Sverige har
              ingen miljöpolitik, och våra utsläpp ökar. Vi tappar i olika internationella
              undersökningar, och regeringen står handfallen. Ingen verkar ta
              ansvar. Vi socialdemokrater vill ta ansvar. Vi vill bygga ett
              rättvist och grönt Sverige, ett Sverige där alla har råd att vara
              miljö- och klimatsmarta, och vi vill bli ett föregångsland igen.
              Därför måste vi våga satsa på infrastruktur och kollektivtrafik,
              på energieffektiviseringar och förnybar energi och på smarta långsiktiga
              styrmedel för miljön.
            </seg>
          </u>
          <note type="speaker" n="de08771b">
            Anf. 60 HELENA LEANDER (MP):
          </note>
          <u who="helena_leander_75e865" xml:id="i-9531fa7f6fcb1db4-0" n="06d8dfae">
            <seg n="a217c57a">
              Fru talman! Även jag tänkte börja med klimatet. Det är lite svårt
              att låta bli det med tanke på det stora klimattoppmötet i Durban
              förra helgen. Det blev inte totalt fiasko trots lågt ställda förväntningar.
              Förhandlarna kom hem med någon form av avtal, eller i alla fall
              en överenskommelse om att komma överens. Så långt var allting
              gott.
            </seg>
            <seg n="ed1486fc">
              Problemet är att för klimatet är detta helt otillräckligt. Gör
              vi inte mer än det vi lovade i Durban kan vi glömma 2-gradersmålet,
              för att inte tala om 1 ½-gradersmålet. Då är det snarare en uppvärmning
              på tre fyra grader vi går emot. Någon grad hit eller dit kan låta
              som en futtig skillnad, men det kan bli förödande. Det ironiska
              är att de som drabbas hårdast är de som har minst skuld i det
              hela: fattiga människor i fattiga länder vilkas utsläpp är långt
              mycket lägre än våra.
            </seg>
            <seg n="7c33b492">
              Men vi behöver faktiskt inte vänta på att alla andra länder ska
              göra någonting för att vi ska göra någonting själva. Vi kan faktiskt
              tillsammans med ansvarskännande länder gå före och visa var skåpet
              ska stå. Vi kan visa att omställningen till ett mer hållbart samhälle
              inte är någonting att vara rädd för. Vi kan visa att det tvärtom
              är en fördel att gå före. Tyvärr är det lite si och så med det
              nu.
            </seg>
            <seg n="e8cb70cf">
              Ni kanske har sett Naturvårdsverkets färska siffror i dag. Även
              om de är färska i dag är de från förra året. Men det har tagit
              ett år att få fram dem. De visar att utsläppen har ökat med ofattbara
              10 procent i ett läge då utsläppen måste minska. Visst kan man
              skylla på konjunkturer och det ena och det andra. Men vi kan inte
              ha en klimatpolitik som funkar bara i finanskris. Vi kan inte
              ha en klimatpolitik som funkar bara i konjunkturnedgång.
            </seg>
            <seg n="d4916ba3">
              Vi måste ha en klimatpolitik som klarar att hantera våra utsläpp,
              oavsett hur det går med konjunkturen. Klimatet bryr sig inte så
              mycket om den saken, utan klimatet bryr sig om hur utsläppen utvecklas.
            </seg>
            <seg n="960b4fd0">
              För att minska utsläppen krävs det en rad verktyg. Många av dem
              hanteras inte alls i vårt utskott, utan många av verktygen hamnar
              på skattepolitikens eller trafikpolitikens område andra områden
              än de områden vi ska diskutera här i dag. Det innebär dock inte
              att de är mindre viktiga. Jag ska försöka vara lite fokuserad.
              Trots allt har vi en del viktiga frågor att här i dag ta ställning
              till.
            </seg>
            <seg n="9e56e9b8">
              Klimatinvesteringsprogrammet, Klimp, till exempel hann bidra
              till drygt en miljon ton i minskade växthusgasutsläpp innan den
              borgerliga regeringen lade ned det. Dessutom var det en katalysator
              för lokalt engagemang i klimatfrågor. Förvisso har man nu ersatt
              det här programmet med en satsning på hållbara städer ett program
              som också innehåller bra saker, men det är ett mycket mindre och
              smalare program. Vi gröna vill se att Klimp återinförs. I vårt
              budgetalternativ avsätter vi 600 miljoner kronor om året till
              det.
            </seg>
            <seg n="ca57d724">
              Vi delar Socialdemokraternas skepsis till supermiljöbilspremien,
              en premie som kommer att omfatta bara ett fåtal av alla bilar
              och som inte alls kommer att bidra till den stora omställning
              av fordonsflottan som vi behöver. I stället föreslår vi en snålbilstrappa
              som ger incitament till att minska utsläppen över hela skalan
              från de största till de minsta och från de snålaste till de törstigaste
              bilarna. Det skulle sätta fart på omställningen.
            </seg>
            <seg n="cf3b0af3">
              Vi satsar också 1 miljard kronor de kommande tre åren på att
              anpassa samhället till ett förändrat klimat. Det är sorgligt att
              behöva säga det, men vi kommer inte undan ett förändrat klimat
              även om vi i dag stoppade våra utsläpp. Givetvis ska vi framför
              allt försöka minska våra utsläpp. Men redan nu ser vi hur stormar,
              översvämningar, ras, jordskred och allt sådant blir vanligare.
              Vi måste vänja oss vid det och anpassa vägar, byggnader, slussar
              och andra delar av samhället till det föränderliga klimatet. Till
              detta behövs pengar.
            </seg>
            <seg n="1601d619">
              Ställ för allt i världen inte dessa satsningar på åtgärder mot
              satsningar utomlands! Vi måste göra både och. Faktum är att vi
              satsar ännu mer på åtgärder utomlands, i fattiga länder drygt
              1 ½ miljard kronor per år.
            </seg>
            <seg n="b2d25bf4">
              Det här är inga åtgärder som vi tänker räkna av för att slippa
              göra utsläppsminskningar här i Sverige, utan det är åtgärder som
              vi vidtar utöver det vi gör på hemmaplan. Det är inte heller fråga
              om pengar som vi tar från det vanliga biståndet, som fortfarande
              mer än väl behövs till fattigdomsbekämpning, utan det gäller nya
              pengar till klimatet precis som vi lovat i internationella åtaganden.
            </seg>
            <seg n="f65ed6fb">
              Som ett rikt land med stora utsläpp har vi i Sverige ett dubbelt
              ansvar både för att minska våra utsläpp här och för att bidra
              så att fattiga länder kan utvecklas på ett sådant sätt att det
              blir mindre utsläpp än vi en gång åstadkommit.
            </seg>
            <seg n="80b7cf9c">
              Jag ska väl ärligt säga att de miljarder som vi kommer dragandes
              med bara är en mindre del av det som behövs, men en början. Sedan
              måste vi tillsammans med andra länder hitta internationella finansieringsmekanismer
              som kan ge ett tryggt och pålitligt flöde av pengar till klimatinsatser
              utomlands. Det kan handla om bränsleskatter på internationellt
              flyg och internationell sjöfart. Många olika lösningar kan man
              tänka sig. Här borde Sverige vara mycket mer drivande än som är
              fallet i dag.
            </seg>
            <seg n="8264eef5">
              Tyvärr är klimatet inte den enda miljöutmaningen vi står inför.
              Av Sveriges 16 miljömål är det bara ett mål som Naturvårdsverket
              bedömer att vi med beslutade eller planerade åtgärder kommer att
              klara, nämligen målet Skyddande ozonskikt.
            </seg>
            <seg n="fcf6ebdc">
              Ytterligare tio miljömål bedömer man att det finns förutsättningar
              att klara om regeringens passivitet byts mot handling. För fem
              mål ser det däremot mörkt ut. Förutom klimatet handlar det om
              kemikalier, havsmiljö, bebyggd miljö och biologisk mångfald. Låt
              oss gå igenom målen, ett i taget.
            </seg>
            <seg n="8fcdee75">
              På kemikalieområdet ser vi hur alltmer av främmande ämnen sprids
              i vår miljö ämnen som vi kanske inte alltid har kunskap om. Vi
              ser skrämmande exempel på hur de här ämnena kopplas samman med
              alla möjliga otrevliga effekter, inte minst för små barn och för
              foster som är extra känsliga och som redan i mammans mage matas
              med en kemikaliecocktail vars effekter vi inte riktigt känner
              till.
            </seg>
            <seg n="574c69d7">
              Här behövs det en mycket tuffare politik både i Sverige och inom
              ramen för EU:s kemikaliepolitik. Detta är kanske inte i första
              hand en budgetfråga, men vi avsätter ändå 25 miljoner om året
              till Kemikalieinspektionen för att de ska kunna jobba med den
              tuffare kemikaliepolitik som vi vill se.
            </seg>
            <seg n="16528a76">
              Vi ökar också anslaget till sanering av förorenade områden i
              motsats till regeringen som skär ned på området trots att behovet
              av åtgärder definitivt inte har minskat.
            </seg>
            <seg n="f1061564">
              På havsmiljöområdet finns det en väldigt ambitiös retorik från
              regeringens sida det erkännandet ska ändå ges. Men i praktiken
              har man mest flyttat runt pengar mellan olika anslag. Pengar som
              under andra anslag funnits till havsmiljöåtgärder får nu ett eget
              anslag, Havsmiljö. Det ser bra ut, men detta gör kanske inte så
              väldigt stor skillnad ute i havet. Dessutom planerar regeringen
              att från år 2013 dra ned på havsmiljösatsningarna.
            </seg>
            <seg n="5c28758b">
              Vi gröna föreslår i stället 50 miljoner extra till havsmiljöåtgärder
              varje år under de kommande åren.
            </seg>
            <seg n="daaa52ce">
              Sedan har vi den bebyggda miljön. Ärligt talat är detta inte
              riktigt en fråga för utskottet, så jag går raskt vidare till den
              biologiska mångfalden, i högsta grad en fråga för oss och en fråga
              där det finns mycket att säga.
            </seg>
            <seg n="e84d2a87">
              Naturvårdsverket uttrycker det så här: Nyckelfaktorer att arbeta
              vidare med är skydd och skötsel av natur samt hållbart nyttjande
              av biologisk mångfald så att ekosystemen blir resilienta och därmed
              att arters överlevnad och ekosystemens förmåga att producera varor
              och tjänster säkerställs.
            </seg>
            <seg n="dbf5c62d">
              Enklare uttryckt innebär det att den natur som brukas ska brukas
              hänsynsfullt. Vissa områden måste helt lämnas i fred. På så sätt
              kan vi behålla den mångfald av arter som gör naturen mindre sårbar
              för förändringar, inte minst klimatförändringar, och som är avgörande
              för naturens förmåga att förse oss med frisk luft, rent vatten,
              mat och allt som vi tar för givet.
            </seg>
            <seg n="69682200">
              Skogen är inte bara den dominerande naturtypen i Sverige utan
              också ett område där det är väldigt tydligt hur den biologiska
              mångfalden utarmas. När gammelskogar med träd av olika arter och
              olika åldrar ersätts med trädplantager där alla träd är likadana
              försvinner viktiga livsmiljöer och också de arter som är beroende
              av dessa livsmiljöer.
            </seg>
            <seg n="ea34136f">
              För att ge bättre förutsättningar för hotade arter som är beroende
              av skogen behövs både en större miljöhänsyn inom skogsbruket och
              fler områden som inte brukas alls utan som får åldras och utvecklas
              naturligt.
            </seg>
            <seg n="ce062eda">
              Tyvärr har regeringen urholkat anslaget Skydd av värdefull natur.
              Det innebär att det när det gäller nyckelbiotoper och områden
              där det inte alls borde avverkas ändå sker avverkning.
            </seg>
            <seg n="128162e4">
              Vi gröna vill att värdefulla områden ska få ett långsiktigt skydd.
              Därför ökar vi anslaget Skydd av värdefull natur med över 2 miljarder
              kronor de kommande tre åren. Vi ökar också anslaget Åtgärder för
              värdefull natur med drygt 1 miljard kronor på tre år. Så här de
              sista skälvande veckorna av FN:s internationella skogsår skulle
              det vara en fin gest om även regeringen kunde se behovet av att
              skydda de värdefulla skogsområden som vi har kvar.
            </seg>
            <seg n="44583b99">
              Fru talman! Jag är rädd att vi får vänta på en sådan fin gest.
              I stället får vi se hur miljövårdsbudgeten under de kommande åren
              skärs ned och för första gången på flera år hamnar under femmiljardersstrecket.
              Här går det alltså bra att spara för regeringen. Viktigare än
              så var inte miljön.
            </seg>
            <seg n="a0a81e3a">
              Jag tänker inte stillatigande titta på så åtminstone yrkar jag,
              fru talman, bifall till reservation 2.
            </seg>
          </u>
          <note type="speaker" n="005f4440">
            Anf. 61 JOSEF FRANSSON (SD):
          </note>
          <u who="josef_fransson_b32cdd" xml:id="i-03574635c142f4c7-0" n="4cbe6379">
            <seg n="a4cfda2b">
              Fru talman! Jag tänker kort redogöra för våra anslag. Sverigedemokraterna
              anslår i sin skuggbudget 50 miljoner kronor extra till Naturvårdsverket
              för att öka insatserna avseende biologisk mångfald.
            </seg>
            <seg n="1437e440">
              Vi föreslår ett tillskott om 200 miljoner kronor under anslaget
              Åtgärder för havs- och vattenmiljö genom att öka resurserna till
              att dels sanera, dels återställa förorenade områden i Östersjön
              som ett prioriterat område.
            </seg>
            <seg n="a494fee3">
              Vi vill också förstärka anslaget Sanering och återställning av
              förorenade områden med 100 miljoner kronor.
            </seg>
            <seg n="f8de7286">
              Anslaget Kemikalieinspektionen vill vi öka med 10 miljoner kronor
              detta för att leva upp till våra mål om att genomföra en betydande
              begränsning av kemiska tillsatser.
            </seg>
            <seg n="50966ddb">
              Men eftersom våra budgetanslag går utöver redan fastslagna ramar
              uteblir yrkanden om våra anslag.
            </seg>
            <seg n="9e80dac1">
              Med denna lilla inledning skulle jag lite grann vilja ta mig
              ut i Europa, precis som tidigare talare gjort, och ta tillfället
              i akt att prata lite grann om utvecklingen i Europa.
            </seg>
            <seg n="817576de">
              Här i riksdagen har vi en arbetsordning som jag förvisso inte
              direkt har synpunkter på. Men jag tror att det finns personer
              utanför riksdagen som anser att dessa debatter här i kammaren
              är lite av ett spel för galleriet med tanke på att beslut ofta
              redan är fattade och så vidare.
            </seg>
            <seg n="9a990a9a">
              Dessutom är det så att mycket av det vi här talar om är reglerat
              på en annan nivå, i EU, och att inflytandet för svenska parlamentariker
              på många områden är begränsat. Trenden i EU håller dock i sig.
              Den beslutsmakt som vi i denna kammare i realiteten vill ha kvar
              kommer att ytterligare begränsas av den framväxande superstaten
              EU. Det är knappast någon nyhet, men för varje europeisk kris
              så svarar EU med att kräva mer makt till Bryssel.
            </seg>
            <seg n="f366d43e">
              Man stannar aldrig upp och frågar om man bör ta ett steg tillbaka.
              Det är kanske inte så konstigt med tanke på att man byggt upp
              en hel institution där man bara får säga ja om man vill vara med
              på de fina middagarna och låta sig fotograferas med makteliten.
              Säger man nej, då gör man sig besvärlig och riskerar att bli utfryst.
            </seg>
            <seg n="d6dc151c">
              Det var kanske bara en tidsfråga, men nu börjar kraven komma
              från kommissionen att de vill ta kontroll över våra nationella
              skattesatser. Inte minst blir detta tydligt i EU:s Färdplan för
              ett resurseffektivt Europa. Tyskan Angela Merkel och fransmannen
              Nicolas Sarkozy vill för övrigt fortsättningsvis godkänna den
              svenska stadsbudgeten.
            </seg>
            <seg n="f2522654">
              Vi svenska parlamentariker börjar alltmer likna statister, för
              man kan väl inte längre kalla EU för ett demokratiskt projekt?
              Många verkar drömma om ett Europas förenta stater med USA som
              modell. Men maktstrukturerna i EU har mer gemensamt med Kina och
              Ryssland än med USA.
            </seg>
            <seg n="d952b0ea">
              Det demokratiska underskottet är totalt, och den vanlige medborgaren
              är chanslös att göra sin röst hörd. Den viktigaste faktorn i en
              demokrati är fria val och att man kan avsätta makten om man inte
              tycker den gör ett bra jobb.
            </seg>
            <seg n="0a828df2">
              Men hur avsätter man EU:s president Herman Van Rompuy, som för
              övrigt inte ens är folkvald till sitt ämbete? Det är tveksamt
              om speciellt många svenskar ens vet vem han är. Hur avsätter man
              EU:s kanske största makthavare, kommissionens ordförande José
              Manuel Barroso, inte heller han folkvald?
            </seg>
            <seg n="2035768b">
              Hur gör man som väljare om man inte önskar ytterligare maktöverföring
              ut från landet? I Sverige gavs vi inte möjlighet att rösta om
              Europas nya gemensamma grundlag, Lissabonfördraget, trots att
              det rimligen stred mot Sveriges grundlag gällande maktöverföring
              till främmande makt. På Irland, enda landet där man fick rösta,
              blev det ett klart nej. Men eftersom detta valresultat stod i
              vägen för superstatsbygget fick irländarna gå till valurnan igen
              och rösta tills resultatet blev det som EU-byråkraterna bestämt
              att det skulle bli. Det för onekligen tankarna österut till ett
              annat statsbygge med stormaktsambitioner som nyligen höll val.
            </seg>
            <seg n="8bc34751">
              Fru talman! I somras var jag på Gotland under Almedalsveckan
              och deltog i något som hette Stora miljökvällen. Där fick jag
              en fråga huruvida jag trodde det gick att kombinera ekonomisk
              tillväxt med hållbar utveckling. Jag svarade något i stil med:
              Ja, och jag menar också att det är en förutsättning eftersom miljösatsningar
              kostar pengar. Publiken buade ut mig fullständigt.
            </seg>
            <seg n="d56618f5">
              Det var kanske i och för sig inte någonting som jag behövde ta
              åt mig så mycket av, för publiken bestod kanske inte i första
              hand av ekonomer och ingenjörer. Ett problem som jag ser det är
              dock det tankegods som föranledde att folk buade, nämligen att
              det finns en betydande mängd människor som tror att om vi avskaffar
              den ekonomiska tillväxten så löser vi miljöproblemen.
            </seg>
            <seg n="ad5982c2">
              Att det krävs en stabil ekonomi och en tillväxt för att få till
              stånd miljöinsatser tycker jag inte minst svårigheterna i de senaste
              klimatförhandlingarna i Durban visat, där den globala nedgången
              i ekonomin tvingar världens politiker att lyssna på hemmaopinionen
              och prioritera välfärd, jobb och mat på bordet framför nya mångmiljardutgifter.
            </seg>
            <seg n="dfed52da">
              Nu tar dock EU över taktpinnen, för där behöver man inte lyssna
              på någon hemmaopinion. Nu vill man från EU-kommissionen göra om
              våra ekonomiska fundament från grunden och gå mot något som snarare
              osar planekonomi än marknadsekonomi.
            </seg>
            <seg n="43e9b2ea">
              Jag talar då återigen om Färdplan för ett resurseffektivt Europa,
              som är en del av det som hamnat på miljö- och jordbruksutskottets
              bord. Man talar förvisso vackert om tillväxt. Men i samma dokument,
              som är ett förvirrat hopkok av skiftande ideologiskt ursprung,
              menar man att politiken kan skapa jobb och tillväxt genom regleringar
              och nya skatter. Snacka om att försöka äta kakan och samtidigt
              ha den kvar.
            </seg>
            <seg n="b8b33df9">
              Den dagen det blir lönsamt att till exempel återvinna, den dagen
              kommer företag naturligtvis att fullt frivilligt göra det. Företagen
              vill nämligen tjäna pengar. Det är så att säga deras affärsidé.
              Kommissionen menar å andra sidan att resurseffektivitet inte skulle
              vara en del av marknaden. Ett effektivt användande av resurser
              är trots allt definitionen av marknadsekonomi. Att slöseri med
              resurser skulle vara lönsamt faller på sin egen orimlighet.
            </seg>
            <seg n="3ec2ecb2">
              Nu tar man dock chansen att ta kontroll över Sveriges skatter
              från Bryssel, där man bland annat ska korrigera till exempel råvarupriser
              till det som EU-byråkraterna benämner som dess rätta värde efter
              en påstådd miljöpåverkan, och man vill påtvinga medlemsländerna
              skatteväxling. Man kan ju utan att vara nationalekonom uttrycka
              farhågor om en ny betungande administration och marknadsmässiga
              snedvridningar som gör hela Europa fattigare.
            </seg>
            <seg n="98265012">
              Jag vill gärna understryka att Sverigedemokraterna självklart
              inser att marknaden inte kan ta hand om alla samhällsproblem.
              Men när någon kommer och påstår att man kan tjäna pengar och skapa
              jobb genom att politisera och styra konsumtionsmönster med skattesatser,
              då drar åtminstone jag öronen åt mig.
            </seg>
            <seg n="6b8758a4">
              Jag ser det som naturligt att man använder punktskatter och offentliga
              medel till forskning och olika politiska projekt för att komma
              till rätta med olika miljöproblem. Men man måste någonstans inse
              att detta kostar pengar. Det genererar inte pengar.
            </seg>
            <seg n="13a5786f">
              Ansatserna från EU om att ta kontrollen över skattesystemet ser
              jag lika mycket som ett led att tillskansa sig större makt över
              EU:s medlemsstater som ett intresse av att lösa miljöutmaningar.
            </seg>
            <seg n="b8eeafbb">
              EU genomlider just nu sin största kris hittills. Vissa tappra
              EU-förespråkare framhåller därför att EU primärt är ett fredsprojekt
              för att påskina legitimitet. Men kanske kunde det vara på sin
              plats att ta ett steg tillbaka nu medan vi fortfarande är vänner.
            </seg>
            <seg n="f5885ef7">
              Montera ned kolossen i Bryssel och återgå till det som varit
              positivt med EU-projektet, nämligen en frihandelsunion med en
              gemensam marknad för varor och tjänster.
            </seg>
          </u>
          <note type="speaker" n="63eb857d">
            Anf. 62 JOHAN LÖFSTRAND (S) replik:
          </note>
          <u who="johan_lofstrand_94e598" xml:id="i-ead3a2c5d618a1c6-0" n="d30c90be">
            <seg n="7fc3e9dc">
              Herr talman! Det var spännande att få en redogörelse för Sverigedemokraternas
              Europapolitik. Jag hade hoppats på att man skulle få lite större
              insikt i vad Sverigedemokraterna vill göra på det klimat- och
              miljöpolitiska området. Men det kanske kommer.
            </seg>
            <seg n="f55748f6">
              Förra året hade min kollega Matilda Ernkrans ett replikskifte
              med Josef. Där diskuterade hon Kyotoprotokollet och framför allt
              de utmaningar som den rika världen står inför för att ändra energi-
              och transportsystem och på samma sätt ge utrymme för fattiga länder
              att kunna utveckla sin välfärd.
            </seg>
            <seg n="f2936eb2">
              Josef svarade då att Sverigedemokraterna ännu inte hade funderat
              kring vad man hade för åsikt om Kyotoprotokollet. Jag skulle vilja
              fråga vad man nu har kommit fram till. Är Kyotoprotokollet och
              ansatserna att vi gemensamt ska ta ansvaret för världen och miljöfrågorna
              någonting som Sverigedemokraterna ställer sig bakom?
            </seg>
          </u>
          <note type="speaker" n="3027f8be">
            Anf. 63 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-03574635c142f4c7-1" n="4cbe6379">
            <seg n="dea15780">
              Herr talman! Det är naturligtvis någonting som vi har hunnit
              diskutera mer ingående nu. Vi har inte uttryckt någonting emot
              Kyotoprotokollet. Precis som jag redogjorde för här i talarstolen
              vänder vi oss däremot mot att man gör det på europeisk nivå. Man
              bör sköta detta genom multilaterala och bilaterala avtal. Det
              tror vi är rätt väg att gå.
            </seg>
            <seg n="386d03fc">
              Det gäller inte minst därför att även länderna i Europa har helt
              olika förutsättningar att tackla problem och kan ligga i olika
              fas i ekonomin. När man sköter detta på europeisk nivå blir det
              allt som oftast så att det sker med svenska medel. Vi är nettobetalare
              till EU. Det blir därför vi som kanske får bekosta miljöinsatser
              i södra och östra Europa.
            </seg>
          </u>
          <note type="speaker" n="2ff44f24">
            Anf. 64 JOHAN LÖFSTRAND (S) replik:
          </note>
          <u who="johan_lofstrand_94e598" xml:id="i-ead3a2c5d618a1c6-1" n="d30c90be">
            <seg n="be2c2303">
              Herr talman! Det var spännande att få ett litet klargörande.
              Problemet med resonemanget är att om vi inte ska göra det på europeisk
              nivå för att vissa länder är fattigare än andra och därför har
              svårare att klara av förutsättningarna, hur ska vi då kunna tackla
              Kyotoprotokollet? Där säger man ändå att de fattiga länderna i
              världen ska kunna utveckla sin verksamhet på bekostnad av de rika
              industriländerna. Argumentationen om Kyotoprotokollet på en global
              nivå är ungefär samma resonemang som att man har olika ansatser
              och olika förutsättningar i Europa. Det blir lite svårt att föra
              ihop de två delarna.
            </seg>
          </u>
          <note type="speaker" n="23cbde19">
            Anf. 65 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-03574635c142f4c7-2" n="4cbe6379">
            <seg n="8a1b0f3b">
              Herr talman! Jag tror till skillnad från vissa partier här i
              riksdagen att en alltför ambitiös klimatpolitik rent av kan bli
              kontraproduktiv på sikt därför att man kanske drar ned Europa
              i en sämre ekonomisk situation. Då kommer det i framtiden att
              bli betydligt svårare att bedriva en gedigen klimatpolitik eller
              någon miljöpolitik över huvud taget.
            </seg>
            <seg n="a50f0e57">
              Jag är lite oroad även i och med Johan Löfstrands anförande tidigare
              över att man totalt verkar sakna respekt för svenska skattemedel.
              Man tror på något vis att de växer på träd och att det aldrig
              tar slut. Man ser kanske till och med, om jag får referera till
              vad Miljöpartiet sade tidigare, tendenser till att ekonomisk nedgång
              är någonting positivt, för då funkar klimatpolitiken. Jag tycker
              att det är ett konstigt synsätt som vissa partier i den här riksdagen
              har på dessa frågor.
            </seg>
          </u>
          <note type="speaker" n="0490b785">
            Anf. 66 JENS HOLM (V):
          </note>
          <u who="jens_holm_9bd66a" xml:id="i-e6722f071bf361f2-0" n="8a731548">
            <seg n="1d722cf2">
              Herr talman! För ungefär en vecka sedan kom jag hem från klimattoppmötet
              i Durban i Sydafrika. FN:s klimatforskare i klimatpanelen IPCC
              hade uppmanat världens politiker att snarast göra någonting åt
              de snabbt växande utsläppen av växthusgaser. Man hade berättat
              för oss att vi har tre år på oss. Om inte utsläppskurvan börjar
              minska vid 2015 blir det omöjligt att hålla tvågradersmålet.
            </seg>
            <seg n="d9665c03">
              Med detta i bakhuvudet kan inte jag se överenskommelsen i Durban
              som något annat än ett stort misslyckande för klimatet. Man lyckades
              visserligen förhandla till sig lite mer tid, och man sade att
              vi förhoppningsvis har ett nytt bindande klimatavtal på plats
              2020 alltså om drygt åtta år. Det blev ingen progressiv reform
              av systemet med utsläppskrediter, CDM. Det blev inte någon offensiv
              strategi för tekniköverföring till utvecklingsländerna. Framför
              allt tog man inte fram några nya pengar till utvecklingsländerna.
              Man bildade en klimatfond. Men det är, som Norges statsminister
              Jens Stoltenberg sade, en fond utan pengar.
            </seg>
            <seg n="9f4554ff">
              Detta oroar mig mycket. Uppriktigt sagt vet jag inte vad vi ska
              göra åt problemet, men det är ett gigantiskt problem. Hela planetens
              överlevnad står och väger i och med dessa överenskommelser på
              klimattoppmötena.
            </seg>
            <seg n="5939c3b0">
              Det vi kan göra i den här församlingen är att fatta beslut om
              en bättre och mer aktiv klimatpolitik. Det är därför vi i Vänsterpartiet
              säger att vi måste satsa. Vi ska inte dra ned på miljö- och klimatområdet.
              Men jag är djupt störd över att vi har en regering som gör precis
              det motsatta. För ett år sedan stod Fredrik Reinfeldt i den här
              talarstolen och presenterade regeringens politik för de kommande
              fyra åren. Då sade Fredrik Reinfeldt att de redan vidtagna och
              aviserade åtgärderna på klimatområdet räcker. Inga nya åtgärder
              kommer att aviseras under mandatperioden.
            </seg>
            <seg n="b39a640d">
              Om man tittar i budgetpropositionen för de kommande fyra åren
              ser man att det är precis detta det handlar om. På utgiftsområde
              20, som vi pratar om nu, väntas nedskärningar på 1,2 miljarder
              kronor. Nästa år föreslår regeringen nedskärningar på 94 miljoner
              kronor. År 2013 blir det 400 miljoner kronor, 2014 blir det 300
              miljoner kronor och 2015 nästan 400 miljoner kronor igen.
            </seg>
            <seg n="c253575f">
              Kanske ser vi nu resultatet av klimatpassiviteten. I dag kom,
              som tidigare har anförts, de nya siffrorna från Naturvårdsverket.
              Utsläppen 2010 i Sverige ökade med nästan 10 procent jämfört med
              året innan.
            </seg>
            <seg n="d2de596a">
              Precis som Johan Löfstrand från Socialdemokraterna sade tidigare
              har Sverige rasat i den internationella klimatrankningen gjord
              av världens största miljöorganisationer. Vi har gått från plats
              5 till plats 34 på fyra år. Det är ganska snabbt marscherat, måste
              jag säga.
            </seg>
            <seg n="e0b64393">
              Om vi då tittar på vad regeringen egentligen gör för klimatet
              kan vi konstatera att den främsta åtgärd som regeringen har för
              klimatet är uppköp av billiga och osäkra utsläppskrediter CDM
              eller Clean Development Mechanism.
            </seg>
            <seg n="a141c338">
              I budgeten har man anslagit nästan 1 miljard kronor för denna
              verksamhet. CDM handlar om att man lägger pengar på ett projekt
              i ett utvecklingsland. För Sveriges del går den största biten
              till Kina och Indien. Sedan kan man tillgodoräkna sig detta som
              om man hade gjort utsläppsminskningar här på hemmaplan. Det är
              ungefär 30 procent av de svenska utsläppsminskningarna som ska
              göras på detta sätt.
            </seg>
            <seg n="381566df">
              Vi har tyvärr inte någon egen, svensk forskning om denna verksamhet.
              Men vi kan titta på vad det tyska ÖKO-institutet kom fram till
              när man hade granskat en stor del av världens CDM-projekt. Ungefär
              40 procent av projekten är inte additionella. Om ett projekt är
              additionellt betyder det att man kan verifiera och garantera att
              utsläppsminskningarna blir av.
            </seg>
            <seg n="5b5633fc">
              En stor del av CDM-projekten hade blivit av ändå. Här ingår exempelvis
              de svenska vindkraftsprojekten och svenska satsningar på vattendammar.
              Det hade ändå funnits finansiering för detta. Det hade funnits
              med i de kinesiska femårsplanerna ändå. Men här kommer Sverige
              med kapital, och vi kan tillgodoräkna oss detta som om vi hade
              gjort utsläppsminskningar på hemmaplan.
            </seg>
            <seg n="eb8a5a25">
              Det är därför jag tycker att det är viktigt att yrka bifall till
              den rödgröna reservationen, reservation 2, där vi säger att vi
              vill att den svenska klimatpolitiken ska handla om att vi städar
              upp framför egen dörr och att vi gör alla utsläppsminskningar
              på hemmaplan.
            </seg>
            <seg n="94cde0da">
              Sedan är det precis som Helena Leander har sagt; vid sidan av
              detta föreslår vi tre partier olika satsningar i utvecklingsländer.
              Men det gör vi som separata satsningar. Vi avräknar inte det på
              de svenska åtgärderna, utan vi gör det som en form av klimatbistånd.
            </seg>
            <seg n="f247bcaa">
              Jag tycker att det är bra att Riksrevisionen nu har gjort en
              oberoende granskning av den svenska CDM-verksamheten. Det är bland
              annat denna granskning som finns med i det som vi nu ska fatta
              beslut om. I ljuset av granskningen tycker jag att det vore på
              sin plats om regeringen åtminstone avvaktade med fortsatta investeringar
              i osäkra utsläppskrediter tills man har gjort en grundläggande
              oberoende granskning av den svenska CDM-politiken. Men det är
              tyvärr inget som den svenska regeringen föreslår.
            </seg>
            <seg n="a7f894be">
              I stället för att göra en stor del av utsläppsminskningarna i
              andra länder vill vi i Vänsterpartiet satsa här i Sverige. Vi
              föreslår det som jag tror om det går igenom blir den största investeringsfonden
              någonsin för klimatet i Sverige. Det är ett nytt klimatinvesteringsprogram
              på 1 miljard kronor varje år. Kommuner, landsting, privatpersoner
              och småföretag ska kunna söka pengar för att göra offensiva klimatinvesteringar.
              Det kan handla om biogas, energieffektivisering, fjärrvärme, satsningar
              på en mer hållbar livsstil, klimatanpassning och så vidare.
            </seg>
            <seg n="7bf1bc42">
              Vi vet av erfarenhet att det klimatinvesteringsprogram som vi
              hade tidigare, och som den borgerliga regeringen tyvärr har lagt
              ned, var effektivt. Det innebar klimatinvesteringar på hemmaplan.
              Det var riktiga utsläppsminskningar och inte bluffminskningar,
              som CDM-projekten handlar om.
            </seg>
            <seg n="41569ba7">
              Vi i Vänsterpartiet gör också mängder av andra satsningar på
              klimatet, som en gigantisk satsning på kollektivtrafiken. Vi vill
              bygga om miljonprogramsområdena så att de inte bara blir bättre
              att bo i för de människor som bor där utan också så att bostäderna
              konsumerar mindre energi.
            </seg>
            <seg n="3dea4c5f">
              Vi vill göra storskaliga satsningar på förnybar energi som solenergi
              och vindkraft. Vi vill minska köttkonsumtionen. Vi föreslår en
              ökad koldioxidskatt. Vi vill ha en avgift på långtradartransporter
              så att det blir dyrare att transportera på motorvägar och billigare
              att transportera med tåg.
            </seg>
            <seg n="c868aaec">
              Vi föreslår också ett separat klimatbistånd. När de svenska utsläppen
              ökar, ökar risken för översvämningar i Bangladesh. När de svenska
              utsläppen ökar, ökar risken för ökenutbredning i Afrika söder
              om Sahara, till exempel i Botswana. När de svenska utsläppen ökar,
              ökar hettan i Amazonas och man får stora problem med den biologiska
              mångfalden. Våra utsläpp här på hemmaplan påverkar människor i
              syd. I den fattiga delen av världen är inte klimatförändringarna
              någonting som händer någon gång i framtiden, utan det är någonting
              som finns här och nu.
            </seg>
            <seg n="31f0b102">
              Det är därför som det är så otroligt viktigt att vi avsätter
              separata pengar i form av ett klimatbistånd. Det ska inte handla
              om pengar som vi tar från biståndsbudgeten, vilket den här regeringen
              gör. Vi ska också se till att de intäkter som kommer från EU:s
              handel med utsläppsrätter ska gå till klimatbistånd. De ska inte
              gå till Anders Borg så att han kan sänka skatten ännu mer för
              höginkomsttagare i Sverige.
            </seg>
            <seg n="5d39b044">
              Herr talman! Jag vet att jag inte har så mycket tid kvar. Därför
              vill jag avslutningsvis nämna att det finns en mängd andra viktiga
              områden på det område som vi debatterar nu. Det handlar om biologisk
              mångfald, marksanering, kemikaliepolitik och så vidare. På alla
              de här områdena lägger vi i Vänsterpartiet konkreta förslag på
              ökade satsningar. Vi tycker inte att det är okej att göra som
              regeringen gör, det vill säga dra ned på ett område som man behöver
              satsa på. Vi vill inte ha en politik där man sitter med armarna
              i kors, utan vi vill ha en aktiv miljö- och klimatpolitik. Det
              är därför vi lägger fram våra alternativ till regeringens politik.
            </seg>
          </u>
          <note type="speaker" n="bca2411b">
            Anf. 67 LARS HJÄLMERED (M):
          </note>
          <u who="lars_hjalmered_918893" xml:id="i-9299b239ef25e922-7" n="db3f704d">
            <seg n="108964d8">
              Herr talman! Jag vill börja med att yrka bifall till förslaget
              i det här betänkandet. I dag har vi en budgetdebatt om utgiftsområde
              20 i statsbudgeten. Det handlar om allmän miljö- och naturvård.
              Totalt handlar det om lite mer än 5 miljarder kronor. Det är pengar
              som är mycket viktiga för den svenska miljön och det svenska miljöarbetet.
              Det täcker in en lång rad saker. Några exempel kommer upp i mitt
              och andra människors anföranden här.
            </seg>
            <seg n="9ce6144f">
              Det handlar om att bättre kunna förebygga och förstå de förändringar
              som kan komma av klimatförändringar i Sverige och att kunna göra
              klimatinvesteringar i andra delar av världen. Det handlar om att
              kunna sanera förorenade områden, att investera i svenskt samarbete
              med andra länder och en lång rad andra saker.
            </seg>
            <seg n="23f1015c">
              Men miljöarbetet stannar inte heller vid statsbudgetens område
              nr 20, utan det finns flera andra delar som handlar om miljö och
              är inriktade på miljö. Internationell handel, utveckling, bistånd
              och forskning är några exempel på detta som har en mycket viktig
              betydelse för den svenska miljön och miljön i andra delar av världen.
            </seg>
            <seg n="e42ba013">
              Ytterligare ett exempel som jag tycker att man ska lyfta in och
              som inte täcks in av nr 20 är det som finns på näringsområdet.
              Det handlar om den mycket kraftfulla miljötekniksatsningen. Det
              handlar om totalt 400 miljoner kronor som Alliansen har anslagit.
              De har till syfte att kommersialisera mer miljöteknik, att starta
              fler miljöteknikföretag, att få fler företag att växa och inte
              minst att få fler av dessa miljöteknikföretag att gå ut på en
              internationell marknad och kunna sälja de här viktiga tekniska
              lösningarna till andra länder.
            </seg>
            <seg n="11e5057b">
              I vår värld finns det ett flertal jättestora och viktiga miljöutmaningar.
              Klimat och havsmiljö är bara två exempel på detta.
            </seg>
            <seg n="33676304">
              Herr talman! Jag tror också att vi i en budgetdebatt som denna
              måste blicka ut i Europa se att det är en mycket svår ekonomisk
              tid i många europeiska länder och i andra delar av världen. Jag
              tycker att man ska stanna upp och fundera på hur en budgetdebatt
              i en talarstol i ett parlament i något land ute i Europa ser ut.
              Den ser kanske lite annorlunda ut än i Sverige. I princip i vartenda
              europeiskt land är det breda skattehöjningar och mycket omfattande
              neddragningar av de offentliga ekonomierna som man debatterar
              och har att besluta om.
            </seg>
            <seg n="28fd58d3">
              I Sverige bryter vi av ganska ordentligt. Vi har möjlighet att
              ha en ekonomi i balans. Vi har möjlighet att göra olika satsningar
              och reformer som är ett direkt resultat av den arbetslinje och
              den ansvarslinje som Alliansen har på plats. Det är möjligt att
              fortsätta att arbeta med en offensiv och progressiv miljöpolitik
              också i tider av svår ekonomisk oro i Europa och i andra delar
              av världen.
            </seg>
            <seg n="2a532b0d">
              Jag tycker att det känns väldigt bra att Alliansen tar ansvar
              och har en arbetslinje. Det bryter av ganska tydligt mot flera
              av oppositionspartiernas budgetförslag. Om man går in och nagelfar
              dem kan man se att det finns tydliga hål där intäkter och kostnader
              inte hänger ihop på ett trovärdigt sätt. Sverige behöver ordning
              och reda också på miljöområdet.
            </seg>
            <seg n="e6bab81f">
              Under den här mandatperioden prioriterar Alliansen fyra miljöfrågor
              särskilt. Det handlar om gifter, biologisk mångfald, havsmiljö
              och klimat. Jag tänker kort beröra vart och ett av dessa.
            </seg>
            <seg n="17c88ef6">
              Jag börjar med området gifter. Vi har sedan tidigare avsatt särskilda
              pengar till ett uppdrag hos Kemikalieinspektionen för att identifiera,
              begränsa och fasa ut farliga kemikalier. Men arbetet finns inte
              bara där, utan det finns också en av regeringen tillsatt miljömålsberedning.
              Det är en beredning som ska jobba med de svenska miljömålen och
              titta på dem som är särskilt svåra att nå. I den meningen ska
              den här beredningen agera en typ av rådgivare till regeringen.
              Den ska titta på vad man kan göra och vad man bör göra för att
              kunna ta viktiga steg framåt när det gäller viktiga miljöutmaningar.
            </seg>
            <seg n="2fbdacee">
              Området gifter, läkemedel och kemikalier är ett av de områden
              som Miljömålsberedningen arbetar mycket aktivt med. Den har redan
              i dag lämnat förslag på ett par områden. Det handlar om att göra
              saker för att få bort hormonstörande och allergiframkallande ämnen,
              att få bättre kunskap om ämnens hälso- och miljöegenskaper och
              att information om hälso- och miljöegenskaper hos olika varor
              ska finnas tillgängliga under hela livscykeln.
            </seg>
            <seg n="844e6396">
              Arbetet i beredningen fortsätter nu på det här området. Tanken
              är att den i sommar ska kunna komma med fler förslag till regeringen.
              Då är det närmast tre områden som står i fokus. Det första handlar
              om läkemedel. Där har beredningen att titta på alla steg i kedjan
              från produktion till det som trillar ur våra kroppar och lämnar
              reningsverken. Det andra handlar om att kunna förebygga risker
              med farliga ämnen som finns i mat. Det tredje handlar om att förebygga
              farliga ämnen i produkter och varor, bland annat genom att titta
              på producentansvaret, det vill säga det som en producent har ansvar
              för när man sätter en produkt på marknaden.
            </seg>
            <seg n="60eac2d1">
              Jag tror att med de särskilda budgetposter vi diskuterar i dag,
              med det viktiga arbetet i beredningen och andra initiativ kan
              vi ta viktiga steg framåt för att hantera de utmaningar som kommer
              med gifter, läkemedel och kemikalier.
            </seg>
            <seg n="552a330a">
              Den här beredningen arbetar också med frågor om skog och biologisk
              mångfald. Även där kan den här beredningen, jämte de förslag och
              åtgärder som finns i budgeten, ge viktiga bidrag till hur vi ska
              kunna få ett mer hållbart skogsbruk och på olika sätt kunna värna
              viktiga miljövärden kopplade till biologisk mångfald.
            </seg>
            <seg n="b172526a">
              Ett exempel på detta är att det nu i den här beredningen förs
              en mycket intensiv diskussion om den så kallade Nagoyaöverenskommelsen.
              Det fattades beslut om denna inom en FN-ram för att man ska kunna
              värna biologisk mångfald över tid. I närtid handlar det också
              om att tolka och se vad detta betyder för Sverige. Hur väl ligger
              vi till? Vilka former för skydd har vi och skulle vi kunna ha
              för att på olika sätt gynna både bevarande och brukande av skogen?
              Jag tror att det, jämte andra insatser, på ett bra sätt kan bidra
              till att vi kan värna viktiga miljövärden i skogen och ha fokus
              på en bra produktion och ett bra uttag ur skogen för att också
              kunna gynna andra miljövärden, till exempel en ökad efterfrågan
              på biobränslen.
            </seg>
            <seg n="de1ee5ee">
              Havsmiljön är en våra riktigt svåra miljöutmaningar. Det är ett
              område som det har talats om länge. Det handlar om övergödning,
              utfiskning och andra saker. Men det är först på senare år som
              det verkligen har fått en tydlig prioritet, och det fortsätter
              att ha det under de kommande åren. Under den förra mandatperioden
              fanns det en havsmiljömiljard. Under de kommande åren kommer det
              att finnas havsmiljömiljarder. En ny havs- och vattenmyndighet,
              en marin nationalpark och serie av olika lokala vattenvårdssatsningar
              är exempel som vi har sett hittills. Exempel på sådant som ligger
              framför oss är att göra olika saker för att få på plats en bättre
              havsplanering och bidra till en mer hållbar fiskeripolitik i framtiden.
            </seg>
            <seg n="8b8e86d2">
              Herr talman! Häromveckan avslutades FN:s klimattoppmöte. Man
              kan fundera på hur man ska ställa sig till detta. Mitt svar på
              det är att det är ett bra utfall, men det är helt otillräckligt.
              Det är bra att man pratar om en andra åtagandeperiod under Kyotoprotokollet,
              att det finns initiativ, till exempel en färdplan mot en ny rättsligt
              bindande överenskommelse och att det görs olika saker vad gäller
              den här klimatfonden och ett arbete för en långsiktig finansiering.
              Man pratar också om ett hållbart skogsbruk, och man tittar på
              hur man på olika sätt kan utveckla de flexibla mekanismerna, det
              vill säga de investeringar man kan göra i andra länder i andra
              delar av världen. Men världen är inte framme vid en överenskommelse
              med tillräckliga åtaganden om utsläppsreduktioner. Det är mycket
              arbete kvar.
            </seg>
            <seg n="f6210c08">
              Under de kommande åren vidtar ett arbete för att jobba vidare
              utifrån överenskommelsen i sydafrikanska Durban. Det är bland
              mycket annat exempelvis inte klart ifall man jobbar vidare med
              en andra åtagandeperiod under Kyoto vilka krav som ska ställas
              på stora, industrialiserade länder som står utanför Kyoto, såsom
              USA, eller för den delen vilka krav som bör och kan ställas på
              stora, snabbt utvecklande länder som Brasilien, Indien, Sydafrika
              och Kina.
            </seg>
            <seg n="c5e3e801">
              Om vi går ned på nationell nivå kan vi se att Naturvårdsverket
              i dag kom med den senaste utsläppsstatistiken för Sverige. Det
              är statistik över utsläpp av växthusgaser under 2010 som jämförs
              med 2009 och åren bakåt, hela vägen tillbaka ända till 1990. Jag
              tycker att det i grunden är bra att vi har en solid och bra uppföljning
              av hur mycket utsläpp som sker i Sverige. De beslut vi har fattat
              i Sverige, med Europas kanske mest ambitiösa klimat- och energipolitik,
              har vi kopplat till åtgärder, krona för krona och gram för gram.
              Det har vi gjort för att kunna nå målen. Då är det viktigt att
              följa upp det för att se hur vi når dit och vilken trend det finns
              vad gäller de svenska utsläppen. Statistiken från Naturvårdsverket
              kan bidra till det.
            </seg>
            <seg n="914a1d26">
              När man går in och analyserar är det viktigt att göra det på
              ett solitt sätt. Efter att ha tittat på statistiken under lunchen
              är det viktigt att säga att vi inte ser något trendbrott. Vi ser
              en ökning som enligt Naturvårdsverket framför allt beror på två
              saker. Det första är att vi haft kalla vintrar de senaste åren,
              vilket gjort att vi behövt importera mer el eftersom vi haft lite
              vatten i vattenmagasinen och kärnkraft som varit avställd. Det
              andra är att vi sett en urstark återhämtning i svensk ekonomi,
              framför allt inom industrisektorn.
            </seg>
            <seg n="04068081">
              Naturvårdsverket pekar också på att ifall man går in och analyserar
              resultaten ser man att det egentligen inte skett några ökade utsläpp
              i övriga samhällssektorer, utanför industrin. Därför är det viktigt
              att titta närmare på det hela och i någon mening också beakta
              de, om uttrycket tillåts, naturliga förklaringar som kan finnas
              bakom statistiken.
            </seg>
            <seg n="80ce8d8d">
              Sist och slutligen skulle jag, herr talman, vilja säga att Alliansen
              har ordning och reda i ekonomin. Det gör att vi, till skillnad
              från många andra europeiska länder, fortsatt kan satsa på miljön
              och på andra områden och att vi som allians tydligt i alla de
              utmaningar som finns pekar ut ett antal viktiga områden. Det gör
              Sverige till ett föregångsland även på miljöområdet.
            </seg>
          </u>
          <note type="speaker" n="84ab8b66">
            Anf. 68 JOHAN LÖFSTRAND (S) replik:
          </note>
          <u who="johan_lofstrand_94e598" xml:id="i-ead3a2c5d618a1c6-2" n="d30c90be">
            <seg n="55062deb">
              Herr talman! Lars Hjälmered använder många vackra ord och talar
              mycket om ansvar och om en budget i balans. Visst är det så. Jag
              tror att debatten skiljer sig avsevärt mellan Sverige och ett
              antal andra länder i EU. Sverige har en stabil ekonomi och har
              åtminstone tidigare haft en stabil miljöpolitik. Men den borgerliga
              regeringen kan ju inte leva på gamla meriter i all evighet, oavsett
              om det rör sig om ekonomisk stabilitet, som man ärvde efter den
              tidigare socialdemokratiska regeringen, eller om en stabil miljöpolitik,
              som man också ärvde efter den tidigare socialdemokratiska regeringen.
            </seg>
            <seg n="70e03e29">
              Nu krävs ett eget engagemang och egna åtaganden. Den statistik
              vi ser är tydlig. Det är ett trendbrott. Nu ökar utsläppen, och
              jag tror att vi också framgent kommer att få se en ökning av utsläppen.
              Sedan kan man läsa Naturvårdsverkets statistik, vilket även jag
              gjort, men tittar vi tillbaka om ett par år tror jag att trenden
              kommer att vara tydlig. Utsläppen kommer att öka eftersom det
              i dag inte finns några styrmedel.
            </seg>
            <seg n="3902756c">
              När vi tittar på den rankning som ett antal stora miljöorganisationer
              gjort ser vi att den svenska miljöpolitiken i stort sett kraschat.
              Vi har gått från att tidigare ha varit bland de fem till tio bästa
              länderna till att i dag ligga på plats 3034. Det tycker jag inte
              är acceptabelt om vi ska vara ett land som ägnar sig åt miljöfrågor.
            </seg>
            <seg n="2069e543">
              Jag vet att Lars Hjälmered och Moderaterna många gånger sagt
              att Sverige är ett av de länder som har den absolut främsta och
              mest ambitiösa klimatpolitiken. Anser Lars Hjälmered, med tanke
              på dessa siffror vad gäller rankningen, att det fortfarande är
              så?
            </seg>
          </u>
          <note type="speaker" n="503f2700">
            Anf. 69 LARS HJÄLMERED (M) replik:
          </note>
          <u who="lars_hjalmered_918893" xml:id="i-9299b239ef25e922-8" n="db3f704d">
            <seg n="74dfae2d">
              Herr talman! Det är otvetydigt så om vi jämför det svenska klimatåtagandet
              med andra länders i Europeiska unionen. Sverige har den mest ambitiösa
              klimat- och energipolitiken. Det är i politiken lätt att säga
              att någonting ska fördubblas eller förminskas eller ändras på
              något sätt, men utmaningen är ofta att gå från ord till handling.
              Det är vad Alliansen har gjort genom att koppla åtgärderna, krona
              för krona och gram för gram, för att kunna nå målen.
            </seg>
            <seg n="4976cf77">
              Statistiken är, som Johan Löfstrand sade, viktig att ta upp.
              Jag tycker att man verkligen ska analysera den, ta lärdom och
              se vilka steg vi måste ta framåt. Där har Alliansen pekat ut att
              vi till 2030 har en vision om att Sverige ska ha en fossiloberoende
              fordonsflotta. Det är en tydlig färdriktning framåt och en jätteviktig
              utmaning på klimatområdet.
            </seg>
            <seg n="a64515a2">
              Hittills har vi poängterat ett antal viktiga satsningar som vi
              gör. Varje år läggs ungefär en halv miljard skattekronor i fordonsrelevant
              forskning, på nya bränslen och ny teknologi. Vi har haft skattefrihet
              för privatpersoner som köper en miljöklassad bil, vi har temporärt
              sänkt förmånsvärden, vi har skattefrihet på biobränslen, alltså
              en lång rad åtgärder som vi är beredda att fortsätta att använda
              för att kunna ställa om den svenska fordonssektorn.
            </seg>
            <seg n="52da5638">
              Det är sådant vi kan finna i Naturvårdsverkets statistik, men
              det är också viktigt att titta på den långsiktiga trenden. Naturvårdsverket
              skriver att den långsiktiga trenden är att Sverige stegvis minskar
              utsläppen.
            </seg>
            <seg n="98b05256">
              Slutligen tycker jag, herr talman, att ekonomi och miljö hänger
              ihop. Det är lätt att säga att vi vill göra satsningar, men det
              handlar om att också ha ordning och reda i ekonomin. Vi ser vilka
              dikeskörningar som sker i andra delar av Europa, och då blir det
              lite problematiskt för Johan Löfstrand att man föreslår höjda
              inkomstskatter, höjda socialavgifter för unga, höjd restaurangmoms,
              minskad RUT och ROT och en lastbilsskatt. När vi samtidigt befinner
              oss i en orolig ekonomisk tid skulle jag säga att det riskerar
              att ge en fördjupad nedgång i den svenska ekonomin, en försvårad
              återhämtning och försvagade skyddsvallar mot den finanskrasch
              som det finns risk för i Europa. Det är en dålig politik. Det
              skulle drabba miljöpolitiken i Sverige.
            </seg>
          </u>
          <note type="speaker" n="19f7ba18">
            Anf. 70 JOHAN LÖFSTRAND (S) replik:
          </note>
          <u who="johan_lofstrand_94e598" xml:id="i-ead3a2c5d618a1c6-3" n="d30c90be">
            <seg n="c103cd34">
              Herr talman! Visst har vi ambitiösa miljö- och klimatmål i Sverige.
              Det beror i mångt och mycket på att vi tidigare haft en klart
              uttalad politik som inneburit att vi energieffektiviserat och
              att vi har en energimarknad i Sverige som bygger på en stabil
              energiproduktion. Men var kommer vi att befinna oss i framtiden?
              Just nu pekar allt i fel riktning. Utsläppen ökar. Vi tappar i
              de undersökningar där man försöker jämföra olika länders ambitioner.
              Det visar sig gång på gång att ambitionerna i Sverige minskar.
            </seg>
            <seg n="02f64a3e">
              Jag håller med Lars Hjälmered om att ekonomi och miljö hänger
              ihop. Därför menar jag att vi borde satsa mer på miljö och miljöteknik.
              Jag är helt övertygad om att de 5 miljarder som det kostar att
              sänka krogmomsen hade gett många fler jobb i miljösektorn än det
              kommer att ge i restaurang- och krogsektorn.
            </seg>
            <seg n="29cef3a4">
              Visst ska vi diskutera dessa frågor. Jag tror att det kommer
              att krävas styrmedel och att man måste våga ta i de svåra frågor
              som finns i dag. Ett av de områden som den borgerliga regeringen
              inte ens vågar titta på är transportsektorn. Där har vi ett av
              de absolut största problemen både i Sverige och internationellt.
              Här vågar man inte ens lyfta på ett filthörn och se de problem
              som finns eftersom man inte har några lösningar. Man vågar därför
              inte ta i dessa frågor.
            </seg>
            <seg n="8b2123d7">
              Återigen: Anser Lars Hjälmered att Sverige fortfarande är ett
              av världens mest ambitiösa länder när det gäller klimatpolitiken?
              När han svarat på den frågan får han mycket gärna svara på vilka
              ytterligare åtgärder regeringen kommer att komma med för att lösa
              problemen med ökade utsläpp och de försämringar som finns på det
              miljöpolitiska området.
            </seg>
          </u>
          <note type="speaker" n="9cbb8b4b">
            Anf. 71 LARS HJÄLMERED (M) replik:
          </note>
          <u who="lars_hjalmered_918893" xml:id="i-9299b239ef25e922-9" n="db3f704d">
            <seg n="39dd6ee8">
              Herr talman! Låt mig börja med att säga att det är glädjande
              att Johan Löfstrand tycker att det är bra med miljötekniksatsning.
              Det är en stor sak för regeringen att sjösätta en sådan. Det handlar
              om 400 miljoner kronor för att kommersialisera mer miljöteknik,
              att få fler företag, att få fler företag att växa och framför
              allt att få fler svenska företag som kan gå ut på den internationella
              marknaden. Det är en jättepotential vad gäller att skapa jobb
              i Sverige och kunna bidra till klimatet och andra viktiga miljöutmaningar.
              Jag ser mycket fram emot det ambitiösa arbete som regeringen har
              på det området.
            </seg>
            <seg n="d6366443">
              När det gäller fordonssektorn har Alliansen tydligt pekat ut
              en vision som syftar framåt, den fossiloberoende fordonsflottan
              2030. Det är en jätteutmaning, ärligt talat, för tittar vi på
              Sverige har vi komparativa fördelar i andra delar av ekonomin.
              Vi har till exempel en koldioxidsnål energisektor till skillnad
              från många länder på kontinenten, men tittar vi på transportsektorn
              har vi en jätteutmaning framöver.
            </seg>
            <seg n="97482636">
              Många av de initiativ och styrmedel vi satt på plats under de
              senaste åren, med skattefrihet, temporära sänkta förmånsvärden,
              skattefrihet för biobränslen och mycket annat har gett effekt.
              I oktober 2006 fanns det enligt statistik från Transportstyrelsen
              30 000 miljöfordon i Sverige. Enligt den senaste statistiken,
              från september 2011, fanns 465 000 bilar registrerade. Vi ser
              alltså, trots allt, en ganska snabb omställning av den svenska
              transportsektorn. Det är viktigt att vi gör fortsatta insatser
              på det området.
            </seg>
            <seg n="500921a0">
              För mig går det hand i hand, för jag kopplar det till budgeten
              och till att vi har ordning och reda i ekonomin. Det är lätt att
              säga att man vill göra olika satsningar, och därför är det lite
              tråkigt att Socialdemokraterna, som har en stolt historia av att
              hålla ordning och reda i svensk ekonomi, nu är på väg ned i diket
              genom att ha delvis ofinansierade förslag i sin budget.
            </seg>
          </u>
          <note type="speaker" n="89a83488">
            Anf. 72 JENS HOLM (V) replik:
          </note>
          <u who="jens_holm_9bd66a" xml:id="i-e6722f071bf361f2-1" n="8a731548">
            <seg n="b05493e8">
              Herr talman! Jag har två frågor till Lars Hjälmered.
            </seg>
            <seg n="40b40749">
              Du fick en fråga tidigare om vilka nya satsningar som regeringen
              tänker föreslå för klimatet. Jag tycker inte att vi fick något
              riktigt svar på den frågan. Statistiken visar nu att utsläppen
              gick upp från 59,7 miljoner ton koldioxidekvivalenter till 66,2
              miljoner ton. Det är en ökning med nästan 11 procent. Då borde
              rimligen regeringen föreslå nya klimatåtgärder.
            </seg>
            <seg n="81f353f0">
              Min andra fråga rör den så kallade reformen av CDM som skulle
              presenteras i Durban. Det blev ingen stor CDM-reform. Det enda
              nya som man föreslog var att koldioxidlagring, CCS, carbon capture
              and storage, ska införas som ett framtida möjligt CDM-projekt.
              Det enda vi vet om CCS är att det är en extremt dyr teknik som
              inte finns i dag. Men om det blir en form av CDM-projekt kommer
              det att bli miljontals med CDM-krediter som ska gå till denna
              verksamhet. Vad anser Moderaterna om det?
            </seg>
          </u>
          <note type="speaker" n="6b6c1d25">
            Anf. 73 LARS HJÄLMERED (M) replik:
          </note>
          <u who="lars_hjalmered_918893" xml:id="i-9299b239ef25e922-10" n="db3f704d">
            <seg n="fb0bca8c">
              Herr talman! Jag tror att det viktigaste när det gäller att investera
              klimatmässigt i andra länder är att se till de behov som finns
              i många av världens fattigaste länder. Vid det klimattoppmöte
              som ägde rum häromåret i Köpenhamn fattades beslut om snabbstartsfinansiering.
              Sverige är ett av de länder som inte bara undertecknade utan som
              faktiskt har levt upp till vad man har sagt om att under åren
              20102012 avsätta nästan 8 miljarder kronor till att investera
              i många av världens fattigaste länder. Mali och Bolivia är två
              exempel på detta. Inte sällan handlar det om investeringar i jordbruket
              för bättre utkomst och skydd mot klimatförändringar. Det är utomordentligt
              viktiga investeringar.
            </seg>
            <seg n="6005bec7">
              Jag välkomnade det möte som skedde häromveckan i Sydafrika. Man
              tittar på frågorna om klimatinvesteringar i andra länder. Jag
              är den förste att se att det finns brister i systemet. Men systemet
              som sådant, med möjligheterna att göra väldigt effektiva investeringar
              som ger pang för pengarna och med stora utsläppsminskningar kopplade
              till hur många kronor man investerar, är utomordentligt viktigt
              att fortsätta med.
            </seg>
            <seg n="677754f3">
              Herr talman! Jag skulle vilja komma in på budgeten. Det var ett
              osande och i många stycken imponerande tal som Jens Holm höll
              i talarstolen för en liten stund sedan, men det är lite problematiskt.
              I er budget föreslår ni tiotals miljarder i höjda skatter. Vi
              är inne i en orolig ekonomisk tid. Man kan fråga sig vad som händer
              med nedgång och återhämtning i svensk ekonomi. Hur ska vi kunna
              stå pall under en ekonomiskt orolig tid i Europa, i synnerhet
              som ni inte ställer er bakom budgetregelverket med utgiftstak?
              Det är väldigt oroande med denna lite mer sydeuropeiska inställning
              till svensk ekonomi.
            </seg>
          </u>
          <note type="speaker" n="0f1c3ec5">
            Anf. 74 JENS HOLM (V) replik:
          </note>
          <u who="jens_holm_9bd66a" xml:id="i-e6722f071bf361f2-2" n="8a731548">
            <seg n="649bb941">
              Herr talman! Jag noterar att Lars Hjälmered egentligen inte svarade
              på någon av de frågor jag ställde. Jag ställde två frågor för
              att det inte skulle vara alltför svårt att svara på dem. Jag tar
              dem väl igen.
            </seg>
            <seg n="eb7439fa">
              Vi ser nu att utsläppen ökar med nästan 11 procent i Sverige.
              Vi har en statsminister från ditt parti, Fredrik Reinfeldt, som
              säger att det inte behövs några som helst nya åtgärder på klimatområdet.
              Du, Lars Hjälmered, vet mycket väl att vi måste vidta nya åtgärder
              om vi inte ska driva planeten till en katastrof. Nu vill jag höra
              från Moderaterna: Finns det några nya åtgärder för att minska
              de svenska utsläppen?
            </seg>
            <seg n="75356a69">
              Min andra fråga rörde att man lägger in koldioxidlagring som
              framtida CDM-projekt. Jag tolkar det som att Moderaterna tycker
              att det är bra. Det tycker jag är väldigt oroväckande.
            </seg>
            <seg n="75d4f51b">
              Du skickade en passning om Vänsterpartiets ekonomiska politik.
              Vi tycker att dagens regim är alldeles för lågt satt vad gäller
              hur mycket pengar vi kan lägga på vård, skola och omsorg. Vi tycker
              att det är fullt rimligt att höja skatterna för höginkomsttagare
              i Sverige och att höja skatterna för dem som smutsar ned. Det
              är bara på det sättet vi får in pengar för att bedriva ett aktivt
              klimatarbete.
            </seg>
            <seg n="5b00760a">
              Lars! Eftersom du nu har två minuter kvar: Ägna en minut åt fråga
              ett och en minut åt fråga två!
            </seg>
          </u>
          <note type="speaker" n="2f41720e">
            Anf. 75 LARS HJÄLMERED (M) replik:
          </note>
          <u who="lars_hjalmered_918893" xml:id="i-9299b239ef25e922-11" n="db3f704d">
            <seg n="dd2017b0">
              Herr talman! Vi börjar med frågan om klimatet och trenderna.
              Statistiken från Naturvårdsverket manar verkligen till eftertanke
              och analys om man tittar närmare på vad som händer med de faktiska
              utsläppen i Sverige. Så är det absolut. Men av statistiken är
              det också tydligt att vi inte pratar om något långsiktigt trendbrott.
              Naturvårdsverket självt säger att det har skett en ökning 2010
              relativt 2009 eftersom det varit en kall vinter och en urstark
              återhämtning i svensk ekonomi.
            </seg>
            <seg n="b958959c">
              Det hindrar inte att man måste analysera och titta framåt vad
              vi kan göra mer i Sverige. Jag pekade ut att en av våra viktigaste
              utmaningar över tid i Sverige handlar om den svenska transportsektorn.
              Jag har sagt det flera gånger, och det kan vara ett svar på din
              fråga. Tillsammans med kollegerna i vår allians har vi pekat ut
              en fossiloberoende fordonsflotta som det långsiktiga målet. Det
              kommer att kräva mycket insatser och arbete för att nå dit, men
              det är nationellt sett en av de viktigaste utmaningar vi har framför
              oss.
            </seg>
            <seg n="89fe674b">
              När det gäller CDM-projektet och att investera i andra delar
              av världen tycker jag att instrumentet som sådant är urviktigt
              att använda. Man kan för det första få väldigt kostnadseffektiva
              klimatåtgärder. För det andra kan det tillsammans med annat hjälpa
              fattiga länder och ge pengar och teknik som behöver föras över,
              vilket väldigt ofta är det som efterfrågas. Jag tycker att vi
              ska vara öppna för att titta på hur man kan utveckla detta på
              olika sätt inom FN-systemet. FN talar om att det ska vara additionella
              åtgärder som ger lokala arbetstillfällen. Det finns ett antal
              tydliga kriterier som ska uppfyllas. Det borde vara den allmänna
              inriktningen, vare sig det handlar om koldioxidlagring eller andra
              tekniska lösningar. Jag låser mig inte i dagsläget, annat än vid
              att instrumentet som sådant är viktigt att fortsätta att arbeta
              med.
            </seg>
            <seg n="bd561493">
              När det gäller budgeten kan man möjligen låta som en papegoja
              när man upprepar det, men för mig går detta hand i hand med en
              hållbarhet socialt, ekonomiskt och miljömässigt. Det är väldigt
              lätt att prata om att man vill göra storstilade satsningar, men
              är det så att man inte uppfyller budgetregelverket i Sverige det
              är ingen oäven åsikt att tycka på det sättet är det problematiskt,
              för det är detta som har lett till dikeskörningar i Sverige tidigare
              och i andra länder i Europa i dagsläget.
            </seg>
          </u>
          <note type="speaker" n="3e65b4b8">
            Anf. 76 HELENA LEANDER (MP) replik:
          </note>
          <u who="helena_leander_75e865" xml:id="i-9531fa7f6fcb1db4-1" n="06d8dfae">
            <seg n="5be269f5">
              Herr talman! Jag vet inte hur Lars Hjälmered känner, men jag
              känner att 10 procent i ökade växthusgasutsläpp på ett år är ganska
              mycket. Det är ganska kämpigt om vi samtidigt ska hävda att vi
              har Europas, världens eller något annats bästa och mest ambitiösa
              klimatpolitik. Vi kan hänvisa till konjunkturuppgång och kalla
              vintrar, men ärligt talat är 10 procent mycket.
            </seg>
            <seg n="10738c28">
              Nu har Lars Hjälmered fått ett antal chanser att förklara vad
              han ska göra för att möta denna oroväckande uppgång. Det jag har
              lyckats identifiera är att man har ett mål om en fossiloberoende
              fordonsflotta till 2030. För det första är det inte något nytt;
              man har pratat om det tidigare. För det andra är det inte en åtgärd,
              utan ett mål.
            </seg>
            <seg n="27f16d5a">
              Jag ger dig helt enkelt en till chans. Vad är det för nya åtgärder
              på klimatområdet som ska komma för att vi ska kunna vända denna
              ytterst oroväckande ökning av växthusgasutsläppen till en minskning?
            </seg>
          </u>
          <note type="speaker" n="a8449a22">
            Anf. 77 LARS HJÄLMERED (M) replik:
          </note>
          <u who="lars_hjalmered_918893" xml:id="i-9299b239ef25e922-12" n="db3f704d">
            <seg n="5e8c5434">
              Herr talman! Det är möjligt att man inte är nöjd med svaret.
              Jag har tittat på statistiken, och som jag har sagt ett par gånger
              nu tycker jag att den manar till eftertanke och analys av siffrorna.
              Det är en oroande utveckling med en 10-procentig ökning från ett
              år till ett annat. Man bör fundera på hur det kan komma sig att
              det varit på det sättet. Naturvårdsverket är tydligt och säger
              att det finns några anledningar som spelar in i detta: temperatur,
              vattentillgång och återhämtning i konjunkturen. Alla har de i
              någon mening pekat negativt, vilket slår igenom i den här typen
              av siffror. De säger också, herr talman, att utsläppen för de
              flesta branscher 2010 var under 2008 års nivå. Det gör inte att
              jag är fullt ut nöjd med detta, men jag säger att det är lite
              mer komplext än att man bara kan säga att det är ett trendbrott,
              för Naturvårdsverket självt säger att det inte är tal om det.
            </seg>
            <seg n="4f799ddf">
              För vår del fortsätter detta utifrån de långsiktiga beslut som
              fattades under förra mandatperioden om en samlad klimat- och energipolitik.
              Vi har kopplat det 40-procentiga svenska målet krona för krona
              och gram för gram för att kunna nå det målet. Det ligger fast
              fram till 2020.
            </seg>
            <seg n="8a75d9da">
              När det gäller till exempel transportsektorn har vi sagt att
              vi i dagsläget, denna mandatperiod, inte ser behov av att göra
              annat än det som ligger i beslutet. Där sker skatteförändringar
              2011, 2013 och 2015 som en del i det samlade paketet. Men för
              att över tid nå den långsiktiga visionen kommer det absolut att
              bli aktuellt att fundera på hur vi utformar forskning och styrmedel
              i framtiden.
            </seg>
            <seg n="728ffe0c">
              Vi kan se att det vi använt i dagsläget med skattefrihet för
              biobränslen och köp av miljöbilar, temporärt sänkta förmånsvärden
              och en del andra initiativ har gett tydlig effekt i exempelvis
              mängden miljöfordon i Sverige. Vi är beredda att fortsätta att
              använda detta och andra typer av instrument för att nå den långsiktiga
              visionen.
            </seg>
          </u>
          <note type="speaker" n="cd1d13fa">
            Anf. 78 HELENA LEANDER (MP) replik:
          </note>
          <u who="helena_leander_75e865" xml:id="i-9531fa7f6fcb1db4-2" n="06d8dfae">
            <seg n="068424d8">
              Herr talman! Om det är ett trendbrott eller inte är lite svårt
              att se innan man får fler års statistik, så att man kan se hur
              trenden fortsätter. Det enda vi kan konstatera är att det är en
              kraftig ökning. Lars Hjälmered har givetvis rätt i att det finns
              en del förmildrande omständigheter för regeringen, som kalla vintrar
              och konjunkturuppgång. Men 10 procent är ganska mycket. Även om
              man kan räkna bort en del av detta på grund av dessa omständigheter
              är det fortfarande en utveckling som går åt helt fel håll. Utsläppen
              ska inte öka, inte ens lite. De ska minska.
            </seg>
            <seg n="3127c91a">
              Då tänker jag att man skulle behöva vidta fler åtgärder.
            </seg>
            <seg n="b67b7317">
              Regeringen kallade förra mandatperioden in en klimatberedning
              som skulle ta fram ett antal åtgärder, och man tog fram en lista
              på 50 olika åtgärder ungefär. Man räknade ut att detta skulle
              kunna bidra till väsentliga utsläppsminskningar.
            </seg>
            <seg n="d7803ed9">
              Hur många av dem har man då genomfört? Det är inte många. Av
              de tunga, konkreta åtgärderna som skulle ge nästan fem miljoner
              ton i minskade utsläpp har man genomfört två kanske en tiondel
              av hela siffran. Det finns ju en massa åtgärder som är färdigutredda
              och där man har beräknat vilka konsekvenser de ska ge. Skulle
              det inte vara läge att sätta i gång att göra något nu när vi ser
              att utsläppen går åt helt fel håll?
            </seg>
          </u>
          <note type="speaker" n="95d5e21f">
            Anf. 79 LARS HJÄLMERED (M) replik:
          </note>
          <u who="lars_hjalmered_918893" xml:id="i-1791742cd1d0f953-0" n="db3f704d" next="i-1d78dea4a480d8f5-0">
            <seg n="1dedd566">
              Herr talman! När det gäller klimatarbetet har Sverige satt upp
              ett väldigt högt mål som är frikopplat från förhandlingarna i
              övriga Europa och i andra delar av världen, nämligen 40 procent.
              Vi har kopplat det till åtgärder, krona för krona och gram för
              gram, för att kunna nå målet. Detta måste utvärderas hela tiden
              fram till 2020, men bedömningen har varit att vi kommer att nå
              målet om vi ligger fast med de styrmedel vi har i dag.
            </seg>
            <seg n="c1253d01">
              Utöver att följa upp statistiken tror jag att arbetet i Miljömålsberedningen
              är viktigt framgent. Där bidrar både Helena Leander, jag och andra.
              Det gäller mer än bara klimatet. Vi har ju många andra miljöfrågor
              som är viktiga. Där är vår inriktning att vi ska försöka bidra
              till långsiktiga och breda överenskommelser när det gäller svåra
              miljöutmaningar. Det handlar till exempel om biologisk mångfald
              och skog eller om arbetet med gifter, läkemedel och kemikalier
              i beredningen. Att vi har möjlighet att använda beredningen som
              en plattform för breda överenskommelser är vår tydliga inriktning,
              så att vi jämte det som gäller klimatet också gör andra viktiga
              arbeten.
            </seg>
          </u>
          <note n="7d681f33">
            Ajournering
          </note>
          <note n="55cfd225">
            Kammaren beslutade kl. 15.52 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="lars_hjalmered_918893" xml:id="i-1d78dea4a480d8f5-0" n="db3f704d" prev="i-1791742cd1d0f953-0">
            <seg n="39c823ac">
              Återupptagna förhandlingar
            </seg>
            <seg n="93ba155f">
              Anf. 80 ANITA BRODÉN (FP):
            </seg>
            <seg n="e9f2e81b">
              Herr talman! Vi är den första generationen med kunskap om nya
              globala miljörisker. Det ställer stora krav på oss var och en,
              alltifrån vårt deltagande i internationella konferenser till beslut
              på nationell nivå, likaså på våra individuella levnadsval. Just
              i denna stund möts EU:s miljöministrar till ett viktigt miljöråd.
              Sveriges miljöminister kommer i detta sammanhang att uppmana EU:s
              samtliga medlemsländer att likt Sverige ratificera ballastkonventionen.
              Då kan risken minska för att främmande arter kommer ut i olika
              hav.
            </seg>
            <seg n="61cee2b8">
              Sverige kommer också på miljörådet att fortsätta driva en tydlig,
              konkret EU-strategi för biologisk mångfald och nödvändiga insatser
              för att bevara och förbättra ekosystemen och ekosystemtjänsterna.
            </seg>
            <seg n="de054e67">
              Det här svarar på Johan Löfstrands efterfrågan: Var är miljöministern?
              Hon är i Bryssel och kämpar.
            </seg>
            <seg n="d5f26b21">
              Folkpartiets utgångspunkt är en helhetssyn, en vilja att samverka
              inom EU och globalt. Vi har stor tilltro till den enskildes kraft
              och det civila samhället, men också till näringslivets delaktighet
              och till ett gott förvaltarskap.
            </seg>
            <seg n="f96eac1f">
              Med förvaltarskap menas att på ett klokt och uthålligt sätt förvalta
              varje krona. Den vinner inte något miljörace som förbrukar mest
              pengar, utan det handlar framför allt om att göra skillnad och
              få resultat. Det handlar också om att samverka, att se vad kommuner,
              näringsliv och hushåll kan bidra med och också hur vi kan samverka
              internationellt för att förvalta varje enskild krona på bästa
              sätt.
            </seg>
            <seg n="cdb18d30">
              Folkpartiet har ett mångårigt och djupt engagemang i miljö- och
              naturvårdsfrågor, alltifrån bevarandet av de fyra älvarna till
              stora insatser för att skydda Östersjön och den vitryggiga hackspetten
              samt inrättandet av ett antal marina reservat runt våra kuster.
              Skyddet av Arktis är också en liberal hjärtefråga.
            </seg>
            <seg n="231d9f19">
              Folkpartiet och Alliansen anser att det är bra med ekonomiska
              styrmedel. Marknadsmekanismer i nuvarande och nya former kommer
              att vara centrala element i internationella klimatavtal också
              efter 2012. CDM behöver förbättras och förfinas avsevärt. Men
              vi ska inte kasta ut barnet med badvattnet utan kunna använda
              oss av också de här mekanismerna.
            </seg>
            <seg n="a03d15c2">
              Vid klimatmötet i Durban antogs en färdplan för Kyoto 2. Det
              är så lätt i denna kammare, herr talman, att bli antingen svart
              eller vit. Vi måste ändå kunna medge och se de framsteg som görs
              och de framsteg som har gjorts även om vi är frustrerade och menar
              att det måste ske så mycket snabbare, så mycket större.
            </seg>
            <seg n="aacf3eb7">
              Också inom skogsområdet gjordes fortsatta tydliga framsteg inom
              det som kallas REDD plus-område, liksom inom det jordbruksmässiga
              området. Det är nu oerhört viktigt, herr talman, att den gröna
              fonden blir verklighet och att de rika länderna anslår medel till
              detta.
            </seg>
            <seg n="c180c961">
              Regeringens klimatsatsningar i utvecklingsländerna pekar på det
              ansvar som de industrialiserade länderna har, något som vi drev
              på mycket tydligt under vårt ordförandeskap. Det står också i
              betänkandet att det är viktigt att det klimatbistånd som ges är
              nytt och additionellt, samt att ansträngningar görs att finna
              nya former av finansiering utöver den offentliga. Avskogningen
              är vi alla överens om måste upphöra.
            </seg>
            <seg n="ca59bb64">
              Under Sveriges ordförandeskap i EU började EU:s ministrar att
              tala om att möta finanskrisen med grön ekonomi. Det var en viktig
              markering.
            </seg>
            <seg n="f9c2e24a">
              Herr talman! Den miljömålsberedning som tillsatts av regeringen
              utvecklar nu strategier för att uppnå miljömålen. Det är en viktig
              satsning. Det är en förmån att få delta i det här arbetet, och
              den stora kunskap som experter och utredare tillför är ovärderlig
              inför de beslut som beredningen ska fatta om förslag att lämna
              vidare till regeringen. Lars Hjälmered har nämnt en hel del om
              det så jag tänker inte gå in på de detaljerna utan nämna något
              om den biologiska mångfalden och fungerande ekosystem, som ju
              är grunden för vårt liv på jorden.
            </seg>
            <seg n="c50d8aa6">
              Nagoyaöverenskommelsen var en milstolpe. Här är jag stolt över
              att vara svensk. Här är jag stolt över att tillhöra ett parti
              som ingår i en regering som har medverkat till framgången i Nagoya.
              Sverige spelade en avgörande roll där. Men nu måste vi förvalta
              den överenskommelsen. Det var en handlingsplan som Jens Holm efterlyste.
              Då kan jag informera Jens om att den i allra högsta grad bereds
              nu i Miljömålsberedningen.
            </seg>
            <seg n="dffd75a0">
              En utvärdering och uppvärdering av friluftsrörelsen är också
              något jag känner stolthet över. Jag är glad att vi förra året
              lade fram den första friluftspropositionen någonsin. Nu är det
              en pågående process där en mängd myndigheter samordnar arbetet.
              Tio mål håller på att processas fram.
            </seg>
            <seg n="d1da03c3">
              Herr talman! En giftfri miljö är en av huvuduppgifterna för regeringen
              under mandatperioden. Det har också tidigare talare tagit upp.
              Vår nya miljöminister kommer att kunna bidra på ett mycket påtagligt
              sätt i detta arbete eftersom Lena Ek arbetat med just dessa frågor
              inom EU.
            </seg>
            <seg n="25ecb992">
              Den resursförstärkning som Kemikalieinspektionen nu får på 100
              miljoner är betydelsefull. Nu kommer man att kunna genomföra en
              handlingsplan för en giftfri miljö. Det är oerhört positivt och
              nödvändigt. Denna offensiva politik för en giftfri vardag inkluderar
              ökad tillsyn över farliga ämnen och en strategi för Sveriges kommande
              arbete inom EU och internationellt. Den ger också ett vidare uppdrag
              till Miljömålsberedningen.
            </seg>
            <seg n="ea4029e1">
              Ett kunskapscentrum för klimatanpassning vid SMHI är ett annat
              viktigt grepp jag vill lyfta fram. Fortsatt uppbyggnad, förmedling
              och samordning av kunskap nationellt, regionalt och internationellt
              är nödvändigt. Länsstyrelser och relevanta myndigheter ska bistå
              med kompetens i detta arbete. Det är nödvändigt att minska sårbarheten,
              något som verkligen lyftes fram i Sårbarhetsutredningen. Jag är
              också glad att jag kan stå här och säga att miljöforskningen ökar.
              Vi har nu att se fram emot ytterligare en forskningsproposition
              där frågorna med all sannolikhet och trovärdighet kommer att inrymmas.
            </seg>
            <seg n="1ae1421a">
              Herr talman! Folkpartisten Sverker Thorén stod ofta i denna talarstol
              och varnade för att Östersjön inte kan vänta. Det är därför glädjande
              att regeringen satsar på en Östersjömiljard, Östersjöambassadör,
              fördjupat Helcomarbete, 90 miljoner årligen för lån till den svensk-finska
              fonden Nefco och 120 miljoner årligen till LOVA, det vill säga
              vattenvårdsinsatser. Med starkt bidrag från Thoréns kamp samordnas
              dessutom insatser i det Östersjöstrategiska arbetet mellan 40
              myndigheter. Då ska vi också nämna den stora Östersjösatsningen
              som har sjösatts inom EU.
            </seg>
            <seg n="9adf5e22">
              När jag hör Johan Löfstrand tala om kraft och satsningar kan
              jag inte låta bli att nämna att när jag bläddrade tillbaka bland
              satsningar de gångna åren noterade jag att Östersjösatsningen
              av Socialdemokraterna fick ett bidrag på 6 miljoner kronor årligen.
              Det är skillnad, mina vänner. Vi vill göra skillnad, och vi visar
              det också med kronor och ören.
            </seg>
            <seg n="099fa359">
              Avslutningsvis, herr talman, vill jag nämna några ord om allemansrätten.
              Den genomlysning som gjorts på initiativ av en expertgrupp på
              Naturvårdsverket har redovisat sina synpunkter. De kommer att
              remissbehandlas och så småningom leda till en rapport till regeringen.
              Jag utgår från att rapporten ska behandlas i riksdagen.
            </seg>
            <seg n="bae2abdd">
              Sverige och övriga nordiska länder är unika i världen med att
              ha bevarat sedvanerätten att få vistas fritt i skog och mark.
              Allemansrätten är unik, något som Folkpartiet ständigt påtalat.
              I regeringens friluftsproposition liksom i Sverige det nya skogslandet
              lyfter regeringen fram frågan. Det finns dock behov av ökad information
              om de skyldigheter och försiktighetsåtgärder som medföljer allemansrätten.
            </seg>
            <seg n="4320d0ef">
              Respekt och dialog mellan markägare och allmänhet är A och 0.
              Vi bör vara öppna för att förtydliga och informera om ett hållbart
              förhållningssätt för att kunna värna vår unika svenska rörelsefrihet
              i skog och mark även i fortsättningen.
            </seg>
          </u>
          <note n="d3d900b6">
            Förhandlingarna återupptogs kl. 16.00.
          </note>
          <note n="4b48b927">
            9 § Beslut om ärenden som slutdebatterats den 15 december
          </note>
          <note n="f92a5ac9">
            Punkt 1
          </note>
          <note n="a0904b91">
            Punkt 2
          </note>
          <note n="5b1ebbe8">
            Punkt 3
          </note>
          <note n="757a77ff">
            Punkt 4
          </note>
          <note n="3f5d1a2b">
            Punkt 5
          </note>
          <note n="9bb16b9c">
            Punkt 9
          </note>
          <note n="bb4ae201">
            Punkt 10
          </note>
          <note n="8f95ce9b">
            Övriga punkter
          </note>
          <note n="d06562f7">
            Punkt 14
          </note>
          <note n="4539c27e">
            Punkt 20
          </note>
          <note n="042a3207">
            Punkt 23
          </note>
          <note n="37d09bc0">
            Punkt 25
          </note>
          <note n="0c972b4d">
            Punkt 29
          </note>
          <note n="c4106867">
            Punkt 30
          </note>
          <note n="2e131c9c">
            Punkt 31
          </note>
          <note n="a95556f5">
            Punkt 34
          </note>
          <note n="c08f6ed8">
            Punkt 36
          </note>
          <note n="297dbacd">
            Punkt 41
          </note>
          <note n="1715a045">
            Punkt 42
          </note>
          <note n="7e920403">
            Punkt 43
          </note>
          <note n="b1f2ded9">
            Punkt 45
          </note>
          <note n="b52f315a">
            Punkt 48
          </note>
          <note n="8f95ce9b">
            Övriga punkter
          </note>
          <note n="3f5d1a2b">
            Punkt 5
          </note>
          <note n="3cb7ba1c">
            Punkt 6
          </note>
          <note n="bb4ae201">
            Punkt 10
          </note>
          <note n="d06562f7">
            Punkt 14
          </note>
          <note n="9236de3b">
            Punkt 16
          </note>
          <note n="84beec4d">
            Punkt 22
          </note>
          <note n="8f95ce9b">
            Övriga punkter
          </note>
          <note n="d2b5b9e9">
            10 § Beslut om ärende som slutdebatterats vid dagens sammanträde
          </note>
          <note n="a0904b91">
            Punkt 2
          </note>
          <note n="5b1ebbe8">
            Punkt 3
          </note>
          <note n="8f95ce9b">
            Övriga punkter
          </note>
          <note n="62e4ed38">
            11 § (forts. från 8 §) Allmän miljö- och naturvård m.m. (forts.
            MJU1)
          </note>
          <note n="bef7f8bb">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker" n="3934fe47">
            Anf. 81 ROGER TIEFENSEE (C):
          </note>
          <u who="roger_tiefensee_08d100" xml:id="i-2bb6ad02611f7163-0" n="378023e9">
            <seg n="5fcc6eda">
              Herr talman, riksdagskolleger och åhörare! Innan jag går in på
              mitt anförande vill jag kommentera att Johan Löfstrand i sitt
              anförande försökte göra en poäng av att miljöminister Lena Ek
              inte deltar i dagens debatt. Johan Löfstrand vet mycket väl att
              Lena Ek i dag deltar i ministerrådet och företräder Sverige i
              EU. Om jag känner oppositionen rätt hade man gjort en poäng av
              att hon inte var på ministerrådet om hon hade varit här för att
              debattera. Damned if you do and damned if you don´t. Det är en
              rätt känd härskarteknik, dubbelbestraffning, som jag tycker att
              jag vi borde avstå från att använda i riksdagens kammare. Jag
              tycker att vi ska ha en bättre debattnivå än så.
            </seg>
            <seg n="20878e42">
              Herr talman! I mitt anförande tänkte jag ha fokus på klimatarbetet.
              Det är naturligt så här dags på året. I andra halvan av december
              är det varje år en stor diskussion. Varje år hålls det ett klimatmöte
              i FN:s regi. Så här dags på året handlar det mycket om analysen.
              Hur gick det? Är det otillräckligt? Vad kunde ha gjorts annorlunda?
            </seg>
            <seg n="677c9b20">
              För två år sedan, efter klimatmötet i Köpenhamn, var besvikelsen
              otroligt stor. Förväntningarna var högt uppskruvade, men världens
              ledare hade inte levererat. Det var brist på politiskt mod. Låsningarna
              mellan industriländerna och utvecklingsländerna gjorde att Köpenhamnsmötet
              blev ett antiklimax och en stor besvikelse. Det kan vi alla vara
              överens om i kammaren.
            </seg>
            <seg n="b5323923">
              I år efter klimatmötet i Durban i Sydafrika finns det anledning
              att vara försiktigt optimistisk. Parterna enades om att etablera
              en andra åtagandeperiod under Kyotoprotokollet för 2013 till 2017.
              Parterna enades också om att ta fram en färdplan mot en ny rättslig
              överenskommelse som ska omfatta alla parter. Det är en viktig
              del att omfatta alla, inklusive stora utvecklingsländer som Kina
              och Indien och industriländer som USA, som har stått utanför tidigare.
            </seg>
            <seg n="e6d29662">
              Herr talman! Det är viktigt att världens länder kunde enas om
              ramarna. Sedan är det också viktigt att understryka att det stora
              arbetet återstår, det vill säga att fylla ramarna med innehåll.
              Men alternativet förskräcker. Alternativet var att klimatförhandlingarna
              totalt hade brakat samman.
            </seg>
            <seg n="2466a698">
              Om man analyserar det politiska spelet som gjorde att man i Durban
              tog ett litet steg framåt, framkommer det att EU lyckades liera
              sig med önationerna inom G77-gruppen och på så sätt bryta upp
              G77-gruppen. Man ställde helt enkelt Indien och Kina, som delar
              av G77-gruppen, och USA, som industriland, inför ett faktum som
              de inte kunde runda. Därmed finns nu åtminstone en färdplan för
              hur vi ska gå vidare i klimatförhandlingarna på internationell
              nivå.
            </seg>
            <seg n="c903b761">
              Herr talman! Vid Köpenhamnsmötet lyckades inte EU med detta,
              det vill säga att bryta upp G77-gruppen. Man höll samman, och
              det var tydliga låsningar mellan industriländer och utvecklingsländer.
              Det är överbryggningarna vi börjar se tendenserna till nu. Uppdelningen
              mellan industriländer och utvecklingsländer finns i Kyotoprotokollet.
              Det ska vi vara noga med att komma ihåg. Det är viktigt att knutarna
              i motsättningarna kan lösas upp.
            </seg>
            <seg n="05530374">
              Mycket återstår att göra, men jag är stolt över att EU som aktör
              och Sveriges miljöminister Lena Ek som aktör har spelat en viktig
              roll för att vi kan vara försiktigt optimistiska inför framtiden.
            </seg>
            <seg n="5126a83e">
              Herr talman! Det faktum att de svenska utsläppen av växthusgaser
              ökade 2010 jämfört med 2009 stämmer till en ödmjuk hållning. Det
              visar att vi har mycket kvar att göra. Det visar också att det
              fortfarande finns ett tydligt samband mellan ekonomisk aktivitet
              och utsläpp. Men det visar framför allt att det finns ett samband
              mellan stränga vintrar och uppvärmningsbehov.
            </seg>
            <seg n="6c931f8b">
              Det är därför det är viktigt att fortsätta att jobba för att
              ekonomin blir resurseffektiv, att vi kan decoupla, om jag försvenskar,
              alltså bryta sambandet mellan ekonomisk aktivitet och utsläpp.
              Det var nämligen det kraftiga fallet i ekonomisk aktivitet 2009
              som gjorde att vi fick en mycket bättre utsläppsstatistik 2009
              jämfört med 2008. Sedan började den ekonomiska aktiviteten återhämta
              sig, och det gjorde att vi fick en kraftig utsläppsökning mellan
              2009 och 2010.
            </seg>
            <seg n="b9fb1b67">
              Det sätter fokus på behov av fortsatt omställning dels av energisystemet,
              dels av transportsystemet.
            </seg>
            <seg n="91ee87e2">
              Herr talman! Det har frågats här: Vad ska regeringen göra? Ni
              gör ingenting i den här budgeten. Nej, men vi fullföljer saker
              som vi har gjort i tidigare budgetar. Det är viktigt att understryka.
              Energiöverenskommelsen ska fullföljas, och energisystemet är på
              god väg att ställas om.
            </seg>
            <seg n="ff0bd460">
              Vi har tidigare för vår elförsörjning varit ensidigt beroende
              väldigt mycket av kärnkraft och vattenkraft. Vi kunde se de gångna
              vintrarna att på grund av att kärnkraftverk stod stilla för ombyggnad
              och renovering och på grund av låga nivåer i våra vattenmagasin
              blev vi beroende av import. Det visar att vårt elsystem inte är
              tryggt och inte levererar försörjningstrygghet. Det är därför
              som energiöverenskommelsen är så tydlig i att bygga ut ett tredje
              förnybart ben.
            </seg>
            <seg n="2a1f031b">
              Då kan man se, herr talman, att under den senaste tolvmånadersperioden
              har vi haft 22 terawattimmar el från kraftvärme och vindkraft,
              som har levererats in i systemet. Därav har vindkraften stått
              för 5 terawattimmar. Det är inte ett obetydligt tillskott till
              vårt energisystem. Dels gör det oss, som jag var inne på, mindre
              sårbara när andra delar av systemet inte levererar som de ska.
              Dels bidrar det till att pressa priset på elmarknaden eftersom
              vindkraften har ett väldigt lågt rörligt pris.
            </seg>
            <seg n="78bb2fc1">
              Herr talman! Om jag går vidare till transportsystemet ser jag
              det fortfarande som en väldigt stor utmaning. Regeringens mål,
              som jag har varit inne på tidigare i debatten, är att vi till
              2030 ska ha en fossiloberoende fordonsflotta.
            </seg>
            <seg n="a3cb421a">
              I den här budgeten finns det förslag om att jobba vidare. Det
              har också lagts fram förslag tidigare. Vi gjorde ett stort fordonsskattepaket
              under förra mandatperioden som hade en större miljöstyrande effekt
              än vad de miljöskatteförändringar som de rödgröna gick till val
              på innebar. Alla de delarna när det gäller successiv nedtrappning
              av nedsättningar, alltså höjda skatter för industrin, har vi inte
              sett den fulla effekten av. Det går stegvis fram till 2015.
            </seg>
            <seg n="7588e0bb">
              I den här budgeten går vi vidare med förslag om en supermiljöbilspremie
              för de bilar som släpper ut allra minst koldioxid. I propositionen
              finns också en avisering om att miljöbilsdefinitionen bör skärpas
              från den 1 januari 2013 så att den femåriga skattebefrielsen för
              miljöbilar går till de mest miljöanpassade alternativen. Regeringen
              slår också fast att miljöbilsdefinitionen därefter, alltså efter
              2013, successivt bör skärpas.
            </seg>
            <seg n="de2d4bb7">
              Ja, vi behöver komma med nya förslag i nya budgetar. Det har
              kommit upp sådana frågor apropå jämförelsen mellan 2009 och 2010.
              Jag ser att en naturlig fortsättning är ett förslag att låta supermiljöbilspremien
              omfattas i ett avgiftsbonussystem, som skulle vara statsfinansiellt
              neutralt. Vi har ju sett att miljöbilspremien tidigare och supermiljöbilspremien
              nu slår i budgettaket, eller glastaket, om de blir lyckosamma,
              och då måste man börja jobba om dem. Därför tror jag på att göra
              ett statsfinansiellt neutralt avgiftsbonussystem.
            </seg>
            <seg n="ae4f99fa">
              Jag ser i oppositionspartiernas förslag att de är inne på samma
              saker. Det är intressant. Jag tycker att det är lovvärt för en
              fortsatt diskussion om vad vi behöver göra gemensamt här i Sverige
              för att minska transportsystemets klimatpåverkan. Jag tycker också
              att det är ett bra avsteg från de förslag vi har sett tidigare
              från oppositionen. Man har lagt fram förslag till synes på transportområdet,
              exempelvis kilometerskatt, men där har det viktigaste varit hur
              många miljarder det ska dra in till statskassan. De ska ju användas
              på annat område för att den alternativa budgeten ska gå ihop,
              och det viktiga har inte varit den klimatstyrande, miljöstyrande
              effekten.
            </seg>
            <seg n="5ef897f6">
              Jag tycker att det är en bra öppning för att ha fokus på miljöstyrning.
              När det gäller skatter och avgifter på miljöområdet är det detta
              som är det viktiga, inte den fiskala effekten.
            </seg>
            <seg n="9687d9c7">
              Nu har vi ett halvår framför oss 2012 med dels mötet Helsingfors
              + 40, som kommer att ha fokus på grön ekonomi och omställning
              till ett hållbart ekonomiskt system, dels mötet Rio + 20 lite
              senare. Helsingforssmötet föregår det och kommer att spela in
              viktiga saker till det. Då är det bra att vi gemensamt i denna
              kammare och i diskussionen i Sverige kan ha fokus på grön ekonomi
              och vara överens om att miljöskatter och avgifter ska vara miljöstyrande,
              inte nödvändigtvis fiskala. De kan ha en positiv effekt, men det
              är fel att först bestämma hur många miljarder man ska dra in utan
              att veta hur man ska utforma det och utan att veta vilken miljöstyrande
              effekt det får.
            </seg>
          </u>
          <note n="c2296f27">
            Jag vill avsluta, herr talman, med att yrka bifall till utskottets
            förslag och avslag på samtliga reservationer.
          </note>
          <note type="speaker" n="57eaeae1">
            Anf. 82 JOHAN LÖFSTRAND (S) replik:
          </note>
          <u who="johan_lofstrand_94e598" xml:id="i-ead3a2c5d618a1c6-4" n="d30c90be">
            <seg n="6a43952d">
              Herr talman! Jag vill börja med att säga att jag är glad att
              Roger Tiefensee erkänner att det finns en del kvar att göra på
              miljöområdet. Han var den första borgerliga företrädaren som sade
              det. Jag håller med det finns en del att göra. Tyvärr verkar det
              vara något annat parti som styr miljöfrågorna i regeringen än
              Centerpartiet, men det får ni väl diskutera internt.
            </seg>
            <seg n="5bca7136">
              Regeringen har föreslagit att man från 2012 kommer att ta bort
              nedsättningen av förmånsvärdet för etanolbilar, det vill säga
              den skatt man betalar för förmånen att arbetsgivaren står för
              bilen. Den här förändringen tror jag och många med mig kommer
              att innebära ganska stora negativa konsekvenser för etanolbilsförsäljningen,
              framför allt gällande tjänstebilar. Det är ändå tjänstebilsmarknaden
              som är väldigt styrande kring hur den framtida personbilsparken
              kommer att se ut, och dagens tjänstebilar är morgondagens begagnade
              bruksbilar.
            </seg>
            <seg n="6d5b6af0">
              Bland miljöbilarna finns det inte speciellt många alternativ
              med ett nedsatt förmånsvärde. Det är de så kallade laddhybriderna,
              som är väldigt dyra och inte speciellt funktionella än så länge.
              Det är biogasbilar. Problemet med biogasbilar är att vi på många
              ställen i landet i dag inte har tillräckligt mycket biogas att
              tillgå, vilket innebär att för varje ny biogasbil som kommer ökar
              inblandningen av naturgas. Det innebär att det i dagsläget inte
              finns speciellt många bra alternativ.
            </seg>
            <seg n="43efb6e8">
              Detta innebär att man kommer att välja bensinbilar eller dieselbilar
              eftersom det inte finns några miljöbilar att tillgå i dag.
            </seg>
            <seg n="6962a165">
              Min fråga till Roger Tiefensee är väldigt enkel: Är det regeringens
              och Centerpartiets intention att så gott som helt utradera etanolbilen
              som ett tjänstebilsalternativ? Det är det som jag tror att detta
              förslag kommer att innebära.
            </seg>
          </u>
          <note type="speaker" n="c4f12c1b">
            Anf. 83 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-2bb6ad02611f7163-1" n="378023e9">
            <seg n="4c501139">
              Herr talman! Tack, Johan Löfstrand, för din fråga! Jag hoppas
              att du kan återkoppla påståendet att vi inte ska använda oss av
              härskartekniker i kammaren. Det vore bra om du insåg att det var
              precis det du gjorde.
            </seg>
            <seg n="a51308f7">
              När det gäller förmånsvärdet för etanolbilar framgår det tydligt
              i betänkandet och i regeringens proposition att etanolbilar bedöms
              som en mogen teknik och att fokus när det gäller nedsatt förmånsvärde
              ska vara på elbilar och gasbilar. Jag tycker generellt sett att
              det är viktigt att ha fokus på att bilar ska vara snåla. Tyvärr
              har etanolbilarna varit rätt törstiga.
            </seg>
            <seg n="1435d6b4">
              Det kommer fortsatt att vara intressant med etanolbilar som förmånsbilar
              om tillverkarna inte bara har en teknik utan också ser till att
              bilarna är bränslesnåla. Då kommer bara det faktum att vi har
              en skattebefrielse på etanolbränslet att göra att man köper etanolbilar
              om man tycker att det är ett bra alternativ.
            </seg>
          </u>
          <note type="speaker" n="7c2fa02d">
            Anf. 84 JOHAN LÖFSTRAND (S) replik:
          </note>
          <u who="johan_lofstrand_94e598" xml:id="i-ead3a2c5d618a1c6-5" n="d30c90be">
            <seg n="f4ad624d">
              Herr talman! Det låter lite grann som att Roger Tiefensee inte
              riktigt har förstått vad förändringen kommer att innebära på kort
              sikt. Jag har talat med ett antal företrädare för etanolbranschen
              och framför allt från tjänstebilsbranschen. De säger att om ungefär
              två tre veckor kommer det inte att rulla ut en enda etanolbil.
            </seg>
            <seg n="e0ab481e">
              I dag dricker etanolbilen lite mer även om framtidens etanolbil
              inte kommer att göra det. Men det kommer inte att finnas någon
              marknad. De stora aktörerna kommer att sluta att ha etanolbilar
              som en produkt. Vi kommer här i dagarna att få se i stort sett
              en utradering av etanolen som tjänstebilsprodukt. Det är den bedömning
              som väldigt många aktörer gör både på etanolproduktionssidan och
              även bland dem som distribuerar tjänstebilar.
            </seg>
            <seg n="4f3e6afc">
              Jag tycker att detta är oerhört kortsiktigt. Jag kan hålla med
              om att den importerade etanolen innehåller ett antal problem miljömässigt.
              Men vi har en snabb frammarsch av lokalt och nationellt producerad
              etanol som är oerhört miljövänligt. Det hade varit bra om man
              väntat med att göra den här förändringen.
            </seg>
            <seg n="3b17ba01">
              Konsekvensen kommer att bli att vi i stort sett går från ett
              miljöbränsle som är ganska bra till ingenting eller kanske till
              en biogas där vi åtminstone på kort sikt kommer att få se en väldigt
              stor ökad inblandning av naturgas för att klara de behov som finns.
            </seg>
            <seg n="aa356edd">
              Gällande eventuella härskartekniker tror jag att det i kammaren
              används härskartekniker med jämna mellanrum. Jag tror mycket väl
              att vi hade kunnat flytta debatten om det varit så att miljöministern
              hade velat delta.
            </seg>
          </u>
          <note type="speaker" n="fd365872">
            Anf. 85 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-2bb6ad02611f7163-2" n="378023e9">
            <seg n="340a559c">
              Fru talman! Tack för detta halva erkännande, Johan Löfstrand,
              om användande av härskartekniker.
            </seg>
            <seg n="b155d19c">
              Så till själva frågan. Vi hade en utfrågning i utskottet i fredags
              med miljöministern. Dagens miljöråd handlar till stor del om EU:s
              strategi för att göra ekonomin klimateffektiv och miljöeffektiv.
              Det är en strategi för hur vi ska få ut mer transportkilometer
              av varje liter bränsle och så vidare.
            </seg>
            <seg n="0680dec8">
              Där har lite grann problemet med etanolbilarna varit att det
              var en teknik. Utan att säga hur effektiv bilen var fick tekniken
              ersättningen. På precis samma sätt tar vi nu bort stora Lexusbilar
              som var hybridbilar. De fick en nedsättning bara för att de var
              hybridbilar.
            </seg>
            <seg n="b70a1133">
              Regeringen har fokus på resultatet. Vi går in på att man måste
              vara ekoeffektiv i de bilar som ska få del av ett nedsatt förmånsvärde.
              Sedan vet Johan Löfstrand mycket väl att den inhemskt producerade
              etanolen används för låginblandning. Den köper alla på marknaden
              som använder bensin.
            </seg>
          </u>
          <note type="speaker" n="7232c6a5">
            Anf. 86 HELENA LEANDER (MP) replik:
          </note>
          <u who="helena_leander_75e865" xml:id="i-9531fa7f6fcb1db4-3" n="06d8dfae">
            <seg n="27dea6cb">
              Fru talman! Tack, Roger Tiefensee, för det ödmjuka erkännandet
              att vi kommer att behöva fler åtgärder på klimatområdet. Det känns
              bra att det ändå finns lite sådan insikt när vi nu ser hur utsläppen
              av växthusgaser ökar.
            </seg>
            <seg n="e2ef6c63">
              Det är också roligt att Centerpartiet driver avgifts- och bonussystemet
              för bilar. Det är flera partier som driver det. Vi har lite olika
              namn på det. Vi tyckte att snålbilstrappa var det roligaste man
              kunde hitta på. Det är ingen superidé, men det kan fungera det
              också.
            </seg>
            <seg n="285047d5">
              Är det så att Roger Tiefensee är öppen för en ohelig allians
              är vi här. Annars kommer vi att heja på om det skulle vara så
              att Centerpartiet skulle lyckas få med sig de andra partierna
              i regeringen på att göra någonting på den sidan. Jag tror att
              det behövs.
            </seg>
            <seg n="f949eead">
              Jag studsade lite grann när Roger Tiefensee sade att regeringens
              fordonsskattepolitik hade större effekt än vad de rödgröna partierna
              gick till val på. Jag skulle gärna vilja få förklarat vad det
              är man räknar i regeringens respektive de rödgröna partiernas
              förlag på området.
            </seg>
            <seg n="6fe3cce8">
              Jag tänker mig att det man gjort tidigare med liten fordonsskattebefrielse
              för miljöbilar och en koldioxidrelatering av fordonsbeskattningen
              ändå är ganska lite i jämförelse med de höjningar av koldioxidskatten
              som vi rödgröna föreslog och som vi vet är väldigt teknikdrivande.
            </seg>
            <seg n="2ac074bb">
              Det gäller för övrigt inte bara inom fordonssektorn. Generellt
              är de lite mer brett verkande åtgärderna viktiga för att på ett
              kostnadseffektivt sätt få ned utsläppen och driva på utvecklingen
              mot en mer hållbara tekniker, metoder och produkter. Hur räknar
              ni?
            </seg>
            <seg n="f96dc83c">
              När det gäller kilometerskatten på lasttransporter får vi förvisso
              in pengar som kan användas för klimatsatsningar på järnväg och
              så vidare. Men det är också så att själva skatten som sådan har
              en effekt.
            </seg>
            <seg n="9e99cfb4">
              Klimatberedningen räknade med att en kilometerskatt för lastbilar
              skulle minska utsläppen med 0,4 miljoner ton koldioxidekvivalenter.
            </seg>
          </u>
          <note type="speaker" n="d09089c1">
            Anf. 87 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-2bb6ad02611f7163-3" n="378023e9">
            <seg n="9f6c88c8">
              Fru talman! Vi börjar med den andra frågan om kilometerskatten
              eller lastbilsskatten, och det har också funnits någon annan benämning.
              Det handlar om att ni fortfarande inte riktigt vet hur det ska
              utformas. Ni vet att det ska dra in drygt 4 miljarder per år.
              Det är det viktiga. Det ska åtminstone i er retorik användas för
              att klara av den lånefinansiering ni vill göra av järnvägsinvesteringar.
            </seg>
            <seg n="a32f03d6">
              Finansutskottet granskade detta och hur man ska öka anslagen
              till infrastrukturinvesteringar, vilket Centerpartiet och jag
              mycket gärna gör. Vi ökade det tidigare, och vi kommer att komma
              tillbaka i kommande infrastrukturproposition. Men då ska det göras
              med anslag.
            </seg>
            <seg n="6acc11bc">
              Det är inte okej att tro att man kan lura budgetlagen, göra lite
              som greker och lånefinansiera och införa en avgift som inte alls
              hör till sammanhanget. Det viktiga för er är att dra in 4 miljarder.
              Det är fortfarande oklart vad det kommer att innebära.
            </seg>
            <seg n="f3feedd2">
              Schablonmässigt räknade Klimatberedningen med 14 kronor milen.
              Men sedan säger Socialdemokraterna att skogsnäringen ska undantas.
              Det är hälften av transportarbetet. Då är det 28 kronor milen
              för de andra.
            </seg>
            <seg n="fc1af9af">
              Det kunde vara bra om Helena Leander förklarar hur det är tänkt
              att genomföras. Vet man inte riktigt hur det ska genomföras är
              det rätt så svårt att räkna hem klimateffekterna på det.
            </seg>
            <seg n="b049d503">
              Vi kommer man sedan tillbaka till fordonsskattepaketet. Det vi
              gjorde som en del i klimat- och energiöverenskommelsen var en
              koldioxidrelatering av fordonsskatten. Vi sänkte beskattningen
              av dieselbilar som hade en väldigt hög skatt. Å andra sidan höjde
              vi den rörliga kostnaden att åka med diesel, det vill säga dieselskatten.
              Jag kan komma tillbaka sedan.
            </seg>
          </u>
          <note type="speaker" n="b361ccfa">
            Anf. 88 HELENA LEANDER (MP) replik:
          </note>
          <u who="helena_leander_75e865" xml:id="i-9531fa7f6fcb1db4-4" n="06d8dfae">
            <seg n="42bc9d38">
              Fru talman! Jag ser fram emot det.
            </seg>
            <seg n="7b4552c5">
              Vi tycker att denna lastbilsskatt, kilometerskatt, ska kunna
              användas för att finansiera järnvägssatsningar på precis samma
              sätt som ni använder trängselskatten för att finansiera Förbifart
              Helsingfors som kommer att spy ut en massa avgaser.
            </seg>
            <seg n="34655158">
              Ni har redan tecknat in trängselskatten för en himla massa år
              framöver för att bygga en motorväg som knappast bidrar till klimatet.
              Är det då så konstigt att vi vill inteckna kilometerskatten för
              ett antal år framöver för järnvägar som snarare hjälper till att
              minska får klimatbelastning? Det är precis samma tänk.
            </seg>
            <seg n="eca8dfc2">
              När det gäller exakt hur den ska se ut har Klimatberedningen
              tagit fram ett förslag. Det är inte så att vi sitter i regeringsställning
              och har ett helt finansdepartement som kan räkna på de exakta
              detaljerna. Det är en nackdel man har i opposition förutom att
              man inte får igenom sin politik, vilket är ännu tråkigare.
            </seg>
            <seg n="93de89b7">
              Om vi inte kan föreslå saker bara för att vi inte har ett finansdepartement
              som kan räkna på alla exakta detaljer får ni en väldigt lätt match.
              Då får vi inte säga någonting. Jag tycker ändå att det är sjyst
              att man som oppositionsparti kan föra fram: Här har vi en idé.
              Den är utredd i Klimatberedningen, men det är en del exakta detaljer
              som man måste räkna på. Det kommer vi att göra om vi får makten.
            </seg>
            <seg n="2e9876d8">
              Jag ser att vi kommer att behöva göra en hel del mer på klimatområdet.
              Fordonssidan är en del. Det handlar om personbilarna, där snålbilstrapporna
              och alla möjliga saker är viktiga. Det handlar om de tunga transporterna,
              där kilometerskatten är en viktig sak.
            </seg>
            <seg n="892f02af">
              Det handlar också om att ha koldioxidskatten som ett brett verkande
              styrmedel som styr från det som är dåligt till det som är bättre
              för miljön.
            </seg>
          </u>
          <note type="speaker" n="63d6ef34">
            Anf. 89 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-2bb6ad02611f7163-4" n="378023e9">
            <seg n="9b7f86b2">
              Fru talman! Jag tackar för att jag fick ta del av Miljöpartiets
              och Helena Leanders tankeram kring kilometerskatt kontra infrastrukturinvesteringar
              och försöket att jämföra detta med trängselskatt i Helsingfors
              och Förbifart Helsingfors. Jämförelsen haltar dock eftersom Förbifart
              Helsingfors ligger i infrastrukturplanen. Den ligger där med anslag.
            </seg>
            <seg n="c163ba60">
              Ni inför en kilometerskatt, och sedan lånefinansierar ni investeringar
              i infrastruktur. Lyssna gärna på finansutskottets kansli! De om
              några är banerförare för budgetlagen. Det här är inget annat än
              tricks med budgetlagen. Det funkar inte att tro att man kan lånefinansiera
              en sak och sedan ha ett helt annat slags finansiering, som man
              dessutom inte vet hur många miljarder den ska dra in, på ett annat
              område. Man vet inte heller hur den ska utformas.
            </seg>
            <seg n="8c08b3fc">
              Kom gärna tillbaka med förslag om vilka intäkter ni vill ta in
              för att kunna höja anslagsramen! Jag ser mycket väl att man kan
              tänka i ramar som Assar Lindbeck gjorde här tidigare i höstas:
              Staten har egendom. Om man säljer statlig egendom blir det en
              intäkt till statskassan. Då kan man höja ambitionen när det gäller
              investeringar i statlig infrastruktur, som i sin tur blir egendom.
            </seg>
            <seg n="1f243fa9">
              Jag hann inte slutföra det jag skulle säga om fordonsskattepaketet
              i det förra replikskiftet. Det ger 1 miljon ton i minskade koldioxidutsläpp.
              Er rödgröna koldioxidskattehöjning, som ni gick till val på, gav
              0,3 miljoner ton. Så var det med den matematiken.
            </seg>
            <seg n="21f3e16b">
              Vi gör mycket. Men jag är ödmjuk och säger att mycket återstår
              att göra.
            </seg>
          </u>
          <note type="speaker" n="ed088c74">
            Anf. 90 IRENE OSKARSSON (KD):
          </note>
          <u who="christina_oskarsson_9f59a4" xml:id="i-f9cd693d184f6e18-0" n="1a9854f5">
            <seg n="832e3223">
              Fru talman! Det är spännande att lyssna. Det har varit oerhört
              spännande för mig att få vara en av dem som var i Durban. På ort
              och ställe fick jag se det som jag, mycket förenklat, beskrev
              som pågående regeringssammanträde med förhandlingar och Almedalsvecka
              i megaformat. Någonting sådant var det. Men det är också det som
              gör att jag är oerhört glad över att på ort och ställe ha fått
              se detta arbete. Jag fick vara en del av den grupp från Sverige
              som var där och lyssnade in det goda renommé som Sverige har i
              arbetet både i EU-kretsen och globalt.
            </seg>
            <seg n="8dee4324">
              Jag dristar mig till att ta ännu en bild som sitter hemma på
              kylskåpet. Det är ett antal små möss som formar sig till en hund.
              Katten springer därifrån. Den mus som är svansen på bilden säger:
              Jag sade ju att tillsammans fixar vi det här!
            </seg>
            <seg n="bd5ea5f1">
              Det är så vi måste göra. Till Josef Fransson i Sverigedemokraterna
              vill jag säga att jag inte förstod ditt inlägg över huvud taget.
              Klimatfrågan är en global fråga som måste lösas globalt, regionalt,
              nationellt och väldigt lokalt i ditt, mitt och vårt eget liv och
              våra egna hem. Ända dit ned ska det gå.
            </seg>
            <seg n="aa662347">
              Jag är oerhört glad över att alliansregeringen tar saken på djupt
              allvar och jobbar med frågorna systematiskt. Som tidigare talare
              har påtalat gör man det också med budget för ögonen.
            </seg>
            <seg n="879dc28c">
              Stoltenberg har apostroferats tidigare i debatten. Han var också
              i Durban och ledde ett antal seminarier. Han konstaterade då:
              Som gammal finansminister vet jag att det bara finns en plånbok
              att ta pengarna ur. Frågan är hur vi hanterar pengarna.
            </seg>
            <seg n="12b3ab24">
              Förvaltarskapet är alltså det viktigaste. Hur använder vi resurserna?
              Var gör de mest nytta? Då är det glädjande att se att det som
              vi gör i Sverige är oerhört viktigt. Men det som vi med svenska
              resurser kan göra annorstädes är minst lika viktigt. Det som görs
              med CDM-åtgärder är viktigt. Men det måste bli bättre kontroll,
              och det måste bli bättre efterlevnad. Precis som har sagts tidigare
              i debatten har den diskussionen nu förts mellan Riksrevisionen
              och regeringen. Vi har i betänkandet i dag slutsatserna från utskottet
              i dessa frågor. Jag ser att vare sig revision eller regering tycker
              att det ska vara slut med detta. Däremot ska det bli betydligt
              tydligare och bättre, vilket också var under diskussion i Durban.
            </seg>
            <seg n="c3676966">
              Fru talman! Det riskerar att bli vissa upprepningar här, trots
              allt. Om vi kommer närmare in i den svenska miljöpolitiken har
              vi ett gemensamt grepp också på miljöfrågorna. Det kan för lyssnare
              och eventuella åhörare på annat sätt kännas som att vi står här
              och är osams om frågan. Nej, i grund och botten tror jag att vi
              i den här kammaren är överens om miljöfrågans betydelse och vikten
              av att vi gör detta långsiktigt och gemensamt.
            </seg>
            <seg n="2783db67">
              Lars Hjälmered har nämnt Miljömålsberedningens arbete. Det gjorde
              Anita Brodén också, och även jag gör det. Det är en viktig arena
              för att vi över alla partigränser ska kunna ta långsiktiga strategier
              och långsiktigt tänkande för hur vi förändrar till det bättre.
            </seg>
            <seg n="c04a9de3">
              Då gäller det att vi omsätter detta i det arbete som görs. Det
              är här vi nu kanske börjar se vissa skiljelinjer. Jag är oerhört
              glad över den satsning som gjordes förra mandatperioden där vi
              kunde konstatera att pengar inte löser allt. Men strukturer kan
              lösa en hel del. Jag tänker på satsningen på byte av skogsmark
              med Sveaskog. Den har inte fallit ut till hundra procent på det
              sätt som vi önskade, men den har fått processen att gå mycket
              längre än vad den annars skulle ha gjort med de resurser som står
              till förfogande i ett ansvarsfullt förvaltarskap av ekonomi.
            </seg>
            <seg n="4f2881ca">
              Det som också har gjorts och görs framgent är satsningar där
              Skogsstyrelsen bättre utbildar och rustar skogsägare runt om i
              Sverige. Man har också där satt till en arbetsgrupp med olika
              aktörer inom skogens område för att få en bättre styrning och
              struktur på vad det är man mäter. Hur får vi ett gemensamt förhållningssätt
              och synsätt på kvalitet i vår svenska skog så att vi kan göra
              rätt avsättningar och sköta den på rätt sätt? Vi är många som
              på ett eller annat sätt räknar oss som skogsägare eller vårdare
              av vår svenska skog. Det blir inte bättre än vad vi tillsammans
              gör det till. Därför är det centralt att se markägarnas ansvar
              men också möjligheter i det här. Man ska inte frånta dem detta
              ansvar.
            </seg>
            <seg n="f617a107">
              Fru talman! Det har talats mycket om energi i denna debatt. Sverige
              har mycket förnybar energi. Men det som också påtalas i betänkandet
              är vikten av den fortsatta tydliga satsningen på förnybar energiproduktion,
              inte minst vindkraft. Detta ser jag med glädje fram mot en fortsättning
              på med de resurser som läggs på teknikutveckling och forskning
              även inom det här området.
            </seg>
            <seg n="08c1614a">
              Miljöbilspremien och superbilspremien har debatterats. För tids
              vinnande kan jag vända blad och konstatera att vi redan har avhandlat
              detta.
            </seg>
            <seg n="03f2f40c">
              Däremot ser jag med viss bekymmersamhet på den diskussion som
              förs från oppositionens sida där man säger att vi inte gör någonting
              för den lokala miljön. Klimp och LIP höjs till skyarna. Jo, det
              görs och det har gjorts mycket under en och en halv mandatperiod
              och under den som vi nu kan se framför oss med den budget som
              föreligger. LOVA är en sådan sak. Jag kan ge exempel från den
              nära miljön på vikten av att resurserna hamnar på rätt ställe.
              Det handlar om resurser inom landsbygdsprogrammet som läggs på
              att vi ska göra ett bättre miljöarbete lokalt. Det gäller också
              det som miljöministern tog initiativ till här i Sverige med anledning
              av EU:s arbete med Färdplan 2050.
            </seg>
            <seg n="e62f5ae2">
              Vi har höga miljömål. Vi har höga ambitioner om det fossilfria
              samhället. Vägen dit måste vara systematisk, långsiktig och byggas
              med ekonomiskt hållbara förtecken.
            </seg>
          </u>
          <note n="cd66616d">
            Fru talman! Jag yrkar bifall till förslaget i betänkandet och
            avslag på samtliga motioner.
          </note>
          <note type="speaker" n="77fdeaad">
            Anf. 91 JENS HOLM (V) replik:
          </note>
          <u who="jens_holm_9bd66a" xml:id="i-e6722f071bf361f2-3" n="8a731548">
            <seg n="cd22eb1f">
              Fru talman! Vi var ju båda i Durban, Irene Oskarsson. Jag vet
              inte om du också hade möjlighet att lyssna på Jens Stoltenberg
              tillsammans med Nicholas Stern och andra som har ingått i den
              arbetsgrupp inom FN som har arbetat just med klimatfinansiering.
              Det här med klimatfinansiering var ingenting som uppfanns i Durban,
              utan redan vid klimattoppmötet i Marrakech 2001 talade man om
              vikten av att de rika länderna förde över resurser till de fattiga.
              Det står inskrivet i klimatkonventionen. Det är egentligen den
              bärande punkten i den internationella klimatpolitiken förutom
              att vi måste minska utsläppen. Vid Balitoppmötet 2007 togs det
              fram en Baliplan där det tydligt slås fast att det måste vara
              nya och additionella medel.
            </seg>
            <seg n="67e5c98d">
              När Jens Stoltenberg och andra pratade sade de till exempel att
              man kan ha en Tobinskatt, en avgift på internationella valutatransaktioner,
              att man kan ha en avgift på upptagandet av fossila bränslen och
              att man kan ta en del av intäkterna från handeln med utsläppsrätter.
            </seg>
            <seg n="eabb7784">
              Nu krävs det att länderna svarar på detta. De här förslagen kom
              egentligen för nästan ett år sedan från den här arbetsgruppen.
              Flera länder har gjort konkreta inspel och ställer sig bakom flera
              av de här finansieringsmekanismerna. En del ställer sig bakom
              alla, som Norge till exempel. Sverige säger ingenting. Vad säger
              du, Irene?
            </seg>
          </u>
          <note type="speaker" n="14f2e7e0">
            Anf. 92 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-f9cd693d184f6e18-1" n="1a9854f5">
            <seg n="1606a177">
              Fru talman! Ja, jag hade, precis som Jens Holm, förmånen att
              vara på Stoltenbergs seminarium där bland annat Nicholas Stern
              och flera andra var engagerade på olika sätt. Det som sades där
              var att det finns ett antal möjliga mekanismer att använda sig
              av. Han sade också: Som gammal finansminister vet jag att det
              här måste vara förankrat, tydligt och klargjort innan man kan
              sätta någonting i sjön.
            </seg>
            <seg n="81944ce7">
              Jag tror att Sverige kommer att gå i bräschen för de diskussioner
              som nu förs inom EU-kretsen när det gäller vad som ska vara vår
              position. Detta tangerar en annan diskussion som har förts av
              kollegerna här tidigare. Vi har CO2-beskattningen här i landet
              som ett mycket bra verktyg som fler skulle kunna använda sig av.
            </seg>
            <seg n="3cce9f49">
              Vi har lovat att vi ska vara med på ett mycket aktivt sätt och
              se till att den fond som ska byggas upp och nu fattades äntligen
              beslut om att det ska bli skarpt läge för en uppbyggnad av denna
              kommer på plats. Efter det, när vi vet hur strukturen ser ut,
              fattar vi i typisk svensk ordning beslut om vilka resurser vi
              ska avsätta. Jag är övertygad om att alliansregeringen och vår
              miljöminister kommer att vara pådrivande i det arbetet både här
              i kammaren och i EU-kretsen.
            </seg>
          </u>
          <note type="speaker" n="60db4a73">
            Anf. 93 JENS HOLM (V) replik:
          </note>
          <u who="jens_holm_9bd66a" xml:id="i-e6722f071bf361f2-4" n="8a731548">
            <seg n="442d72d3">
              Fru talman! Låt mig säga så här: Vi i Vänsterpartiet tycker att
              en Tobinskatt är jättebra. Vi tycker att en avgift på fossila
              bränslen är jättebra. Vi tycker att det är jättebra att man öronmärker
              delar av intäkterna från utsläppshandeln. Vi har till och med
              med det i vårt budgetförslag. Vi gör inte som den här regeringen
              och tar dessa 1,3 miljarder, som intäkterna från utsläppshandeln
              snart kommer att generera, och finansierar skattesänkningar med
              dem. Vi är väldigt tydliga. Flera andra länder är också väldigt
              tydliga.
            </seg>
            <seg n="dc62ed97">
              Det som Jens Stoltenberg menar är att det krävs att fler länder
              kommer ut på banan. Jag har frågat Anders Borg och Lena Ek, och
              nu frågar jag dig, Irene Oskarsson. Jag frågar representanter
              för den sittande regeringen: Vilka finansieringsalternativ stöder
              den här regeringen? Snälla, ge er ut på banan så att vi kan få
              dem på plats någon gång.
            </seg>
            <seg n="d96fa7dd">
              Jag får bara ett allmänt å ena sidan och å andra sidan till svar.
              Nu frågar jag dig igen, Irene Oskarsson: Vilket av de här tre
              alternativen tycker Kristdemokraterna är bra? Tycker ni kanske
              att alla tre är bra? Varför öronmärker ni inte intäkterna från
              utsläppshandeln så att de går direkt till klimatåtgärder?
            </seg>
          </u>
          <note type="speaker" n="91f5b211">
            Anf. 94 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-f9cd693d184f6e18-2" n="1a9854f5">
            <seg n="8778d99a">
              Fru talman! Jag dristar mig till att citera ett tv-program som
              jag såg i går kväll. Typiskt svenskt lagom, sade de amerikaner
              som var hemma i Sverige. Det är väl så. Typiskt svenskt lagom
              är att inte lova innan man vet vad det är man ska lova. Det gäller
              att se vilka möjligheter som finns. Jag har precis sagt att CO2-skatt
              är ett verktyg. Jag vet att både finansministern och statsministern
              inte har uteslutit att den kan få förändrad effekt också i Sverige
              så småningom.
            </seg>
            <seg n="8b046b49">
              Jag är personligen tveksam till en Tobinskatt, men jag är inte
              rädd för att testa alla de här sakerna och väga dem emot andra
              förslag när vi kommer så långt.
            </seg>
            <seg n="5fd72dee">
              Vi öronmärker i princip inte i denna kammare när det gäller vår
              budget. Resurserna kan dock komma fram ändå.
            </seg>
          </u>
          <note type="speaker" n="cfc42046">
            Anf. 95 SARA KARLSSON (S):
          </note>
          <u who="sara_karlsson_6c50ab" xml:id="i-c98b3c08e994d46d-0" n="5e2d627e">
            <seg n="1de8a023">
              Fru talman! Sverige har världens mest ambitiösa klimatpolitik.
              Det har vi hört företrädare för den borgerliga regeringen säga
              många gånger, senast under statsministerns frågestund i torsdags.
              Då sade Fredrik Reinfeldt: Sverige kanske är det land som har
              de mest och bäst utvecklade klimatprogrammen i världen. Det är
              lite mer nedtonat än tidigare.
            </seg>
            <seg n="e5839e59">
              Det har rapporterats flera gånger om hur den svenska klimatpolitiken
              har urholkats, men det är fortfarande samma självbild som världsbäst,
              som går före och leder och som står som exempel för andra länder
              i världen. Det är dags att komma ned på jorden. Dagens statistik
              visar att även Sveriges utsläpp ökade förra året. Det bisarra
              i att vi inte ens fick veta det förrän i dag ska vi inte ens prata
              om.
            </seg>
            <seg n="7740ee4f">
              Att det, som regeringen hävdar, inte behövs några ytterligare
              åtgärder för att minska utsläppen känns väldigt verklighetsfrånvänt
              sett mot bakgrund av dagens siffror. Siffrorna från 2011 får vi
              antagligen vänta på i ett år till, men det finns egentligen inget
              i dag som säger att de skulle se ljusare ut.
            </seg>
            <seg n="7f67e66a">
              Man kan invända och säga att det här beror på konjunktursvängningarna,
              och visst är det så. Men den här regeringen och de borgerliga
              ledamöter som har varit uppe i debatten företräder uppfattningen
              att tillväxten ska frikopplas från utsläppen, och det har de alltså
              misslyckats med. Sist, när vi hade en ganska dramatisk minskning
              av utsläppen, lät det inte så. Då var det den här regeringens
              förtjänst. Man kanske ska hålla sig till en version av sanningen.
              Jag menar att tron på frikopplingen mellan tillväxt och utsläpp,
              eller för den delen resursanvändning, är naiv. Jag tycker att
              den diskussionen borde föras på allvar.
            </seg>
            <seg n="54635a3e">
              Det går att även inom tillväxtekonomin prioritera vad man vill
              satsa pengar på och vad som ska växa. Där kan man verkligen ställa
              sig frågan hur de borgerliga partierna tänker när de prioriterar
              en ökad privatkonsumtion framför offentliga investeringar och
              offentlig konsumtion. Det vore bättre för såväl svenska jobb som
              miljön och folkhälsan att göra annorlunda.
            </seg>
            <seg n="1bf041c2">
              Fru talman! Det jag egentligen begärde ordet för att prata om
              är en skrivelse från regeringen som ligger inlagd i det här betänkandet.
              Skrivelsen är ett svar på den granskning som Riksrevisionen genomförde
              av Sveriges klimatinsatser utomlands, det vill säga statens köp
              av utsläppskrediter inom ramen för CDM och JI, de flexibla mekanismerna
              inom Kyotoprotokollet. Riksrevisionen framför kritik framför allt
              när det gäller de oklara målsättningarna och därmed den oklara
              uppföljningen av uppköpet av krediter.
            </seg>
            <seg n="033e94b2">
              Till att börja med har regeringen inte upprättat någon plan för
              hur utsläppskrediterna ska bidra till att det svenska miljömålet
              uppnås. Det saknas en bana som visar hur utsläppen ska minska
              över tid. Riksrevisionen menar också att det inte görs tillräckliga
              riskanalyser avseende bland annat korruption. Vi anser att regeringen
              snarast ska återkomma med en plan med årsvisa utsläppsminskningar
              och hur de ska fördelas mellan inhemska åtgärder och uppköp av
              CDM-krediter. En sådan plan måste också redovisas fördelad över
              olika sektorer med sektorsvisa mål. Det är något som inte är tillgodosett
              i regeringens skrivelse.
            </seg>
            <seg n="92136304">
              Fru talman! Regeringen framför i sin skrivelse att uppköp av
              CDM-krediter är mer kostnadseffektivt än att minska utsläppen
              på hemmaplan. Det menar vi saknar täckning i Riksrevisionens rapport.
              De kommer fram till att det kan vara det och att det sannolikt
              är så på kort sikt, men de skriver att det är svårt att göra rättvisande
              jämförelser. De skjuter även in invändningen att åtgärder i Sverige
              ofta är bestående medan utsläppskrediter bara kan tillgodoräknas
              under ett år.
            </seg>
            <seg n="4e6af5a8">
              Vi menar att man i samband med detta också måste se att åtgärder
              på hemmaplan i många fall genererar arbetstillfällen och momsintäkter
              och anser att regeringen därför bör återkomma med en uträkning
              av kostnadseffektiviteten där även de aspekterna vägs in.
            </seg>
            <seg n="5a944f60">
              Fru talman! En mer generell kritik av CDM-systemet som varit
              rätt omfattande de senaste åren gäller problemet med additionaliteten
              i projekten. Hela poängen med systemet är ju att de utsläppsminskningar
              som genereras ska vara sådana som inte hade kommit till utan den.
              Stark kritik har riktats mot de CDM-projekt som handlar om att
              förstöra industrigaser som HCFC-22. Det har enligt kritiken inneburit
              ett missbruk av systemet eftersom det blivit lönsamt med produktionsprocesser
              som skapar den restprodukten.
            </seg>
            <seg n="43269af0">
              Dessa projekt står för en stor del av utsläppskrediterna inom
              CDM-systemet. Även Sverige har sådana i sin portfölj, men man
              har meddelat att de inte kommer att tillgodoräknas. Vi välkomnar
              så klart det beskedet men menar att det finns anledning för regeringen
              att skärpa kontrollen av projekten och deras additionalitet, särskilt
              då dessa krediter med regeringens politik ska stå för en tredjedel
              av de svenska utsläppsminskningarna.
            </seg>
            <seg n="f1eea183">
              Också där vill vi, fru talman, tydligt markera att vi tar avstånd
              från regeringens klimatpolitik. Vi menar att de mål vi sätter
              upp för utsläppsminskningar i Sverige ska gälla minskningar i
              just Sverige, inte att en tredjedel ska ske genom uppköp av CDM-krediter,
              vilket är regeringens politik. Den åsikten delar vi med EU-kommissionen.
              I den färdplan som lades fram för ett konkurrenskraftigt, koldioxidsnålt
              Europa 2050 räknas målen om utsläppsminskningar som inhemska.
            </seg>
            <seg n="da43d530">
              Som jag sade tidigare ifrågasätter vi påståendet att utsläppsminskningar
              genom CDM-krediter skulle vara mer kostnadseffektivt än åtgärder
              på hemmaplan. Det saknar ordentligt stöd i Riksrevisionens rapport,
              och effekter på sysselsättning vid inhemska åtgärder vägs inte
              in i uträkningarna. Vi menar att regeringens strategi hämmar den
              svenska utvecklingen. Vi måste öka omställningstrycket i Sverige
              och stimulera svensk teknikutveckling. Regeringen måste öppna
              dörren för det gröna race som har påbörjats i världen. Där har
              vi inte en chans om vi inte investerar och använder styrmedel
              här hemma.
            </seg>
            <seg n="d8ae5398">
              Det handlar om att såväl minska utsläppen som värna svenska jobb
              och svensk välfärd. Därför måste man byta spår. Vi utesluter inte
              internationella insatser, tvärtom är det helt nödvändigt att Sverige
              tar sitt ansvar också internationellt och är med och bidrar till
              utveckling och tekniköverföring till utvecklingsländerna, men
              det ska inte räknas av mot det svenska utsläppsmålet.
            </seg>
          </u>
          <note n="5f356d58">
            Jag vill avsluta med att yrka bifall till reservation 2 i betänkandet.
          </note>
          <note type="speaker" n="2a709d32">
            Anf. 96 NINA LUNDSTRÖM (FP):
          </note>
          <u who="nina_lundstrom_9605bf" xml:id="i-511020e811da60ad-0" n="47a00e5a" next="i-a07aa452f0c49490-0">
            <seg n="7b8703c1">
              Fru talman! Jag vill börja med att yrka bifall till utskottets
              förslag i betänkandet och avslag på samtliga motioner. Jag kommer
              att specifikt beröra Uppföljnings- och utvärderingsgruppens arbete,
              vilket varit mycket spännande. Jag tänkte i nästa debatt beröra
              utgiftsområde 23 och väljer att beröra de frågorna även här.
            </seg>
          </u>
          <note n="72fef731">
            Fru talman! Bestämmelserna om utskottens uppföljning och utvärdering
            finns numera i regeringsformen för att markera den vikt som läggs
            vid uppföljningen. I utskottens beredning av ärendena ingår att
            följa upp och utvärdera riksdagsbeslut. Uppföljning och utvärdering
            av riksdagsbesluten ingår i riksdagens granskning av rikets styrelse
            och förvaltning.
          </note>
          <u who="nina_lundstrom_9605bf" xml:id="i-a07aa452f0c49490-0" n="47a00e5a" prev="i-511020e811da60ad-0">
            <seg n="b8c03b59">
              Jag sitter i Uppföljnings- och utvärderingsgruppen i miljö- och
              jordbruksutskottet och vill påtala att det är ett mycket givande
              uppdrag. Jag vill rikta ett tack till gruppen, till ordföranden
              Irene Oskarsson och inte minst till de tjänstemän som genom utredningar
              och sedan i skrift bidrar till att dessa uppföljningar sammanställs.
              Det har varit oerhört intressanta och givande diskussioner när
              det gäller att följa vad som sker inom de olika utgiftsområdena.
            </seg>
            <seg n="0bdf6e13">
              Miljö- och jordbruksutskottet beslutade den 3 februari 2011 att
              genomföra en uppföljning av statens insatser för biologisk mångfald
              i rinnande vatten. I betänkandet finns en redogörelse. Uppföljningen
              har inriktats på att studera ansvarsfördelningen mellan olika
              aktörer när det gäller biologisk mångfald i rinnande vatten i
              samband med vattenkraft, dammar och regleringsmagasin. Utskottet
              beslutade den 23 augusti att publicera uppföljningsrapporten med
              titeln Biologisk mångfald i rinnande vatten och vattenkraft en
              uppföljning i riksdagens rapportserie. Det har varit mycket stort
              intresse från allmänhet, medborgare, organisationer och föreningar
              att följa detta arbete.
            </seg>
            <seg n="bd4fbe92">
              Miljö- och jordbruksutskottet har som fortsättning på föregående
              års uppföljning beslutat att följa upp och analysera regeringens
              resultatredovisning för utgiftsområde 20 Allmän miljö- och naturvård
              för 2012. Några av de områden som berörts är kemikalier, havsmiljö,
              hållbara städer och klimat. Vad gäller kemikalier var också Anita
              Brodén inne på hur viktigt det området är. Det handlar om att
              lyfta upp några punkter där det finns specifika synpunkter från
              gruppen.
            </seg>
            <seg n="ed23524e">
              Det finns en tillfredsställelse med att tillsynen ökats, att
              det startats samarbetsprojekt och att regeringen löpande följer
              utvecklingen av insatserna och resultaten av dessa samt att det
              redovisas för riksdagen. Det är också viktigt att satsningarna
              följs upp och utvärderas, att uppnådda resultat redovisas för
              riksdagen och bedöms i förhållande till mål och kostnader.
            </seg>
            <seg n="beb376e5">
              Också havsmiljöarbetet är viktigt, och det är viktigt att Sverige
              fortsatt är pådrivande och målinriktat i havsmiljöarbetet. Det
              är nödvändigt att fisket bedrivs på ett långsiktigt hållbart sätt,
              och det är fortsatt angeläget att åtgärder vidtas mot utkast av
              fisk.
            </seg>
            <seg n="c9c2a16a">
              Vad gäller hållbara städer finns ett ökat intresse för hållbar
              stadsutveckling. Det handlar om långsiktighet men också om att
              ta till vara de erfarenheter som framkommit.
            </seg>
            <seg n="dffbfc06">
              Klimatet har många berört i debatten i kväll, och här gäller
              det att utveckla återrapporteringen och att överskott underställs
              riksdagen för beslut.
            </seg>
            <seg n="40239f63">
              Det finns således många viktiga områden, och jag skulle vilja
              framhålla att det är ett intressant material att ta del av. Många
              utskott arbetar med uppföljningar, men miljö- och jordbruksutskottet
              har dessutom lång erfarenhet av att följa olika områden. Det är
              lärorikt att stanna upp och blicka ut över de åtgärder som vidtagits.
              Viktigt är att riksdagen får en återrapportering.
            </seg>
            <seg n="fb7d462b">
              När det gäller rinnande vatten fanns det ett antal synpunkter
              som kom från uppföljningsarbetet, exempelvis att samarbetet och
              samverkan mellan myndigheterna behöver utvecklas, att det är viktigt
              att uppmärksamma kompetens- och resursbehoven, att det saknas
              fiskvägar vid många vattenkraftverk, att det behövs ett intensifierat
              arbete med tillsyn och omprövning av vattendomar för att bevara
              och återskapa biologisk mångfald i rinnande vatten. Det är viktigt
              att fortsätta utvecklingen av vattenförvaltningen samt att hantera
              vattenkraftsrelaterade frågor.
            </seg>
            <seg n="7de8c76b">
              Det har varit mycket lärorikt, och det här är ett sätt för mig
              att lyfta fram uppföljningsarbetet och tala om hur viktigt det
              är.
            </seg>
          </u>
          <note n="41fb7c96">
            Överläggningen var härmed avslutad.
          </note>
          <note n="efe767e4">
            12 § Areella näringar, landsbygd och livsmedel
          </note>
          <note n="eeeec9bf">
            Föredrogs
          </note>
          <note type="speaker" n="fdd567b7">
            Anf. 97 MATILDA ERNKRANS (S):
          </note>
          <u who="matilda_ernkrans_117869" xml:id="i-a09491d25f1cdc56-0" n="249963e8">
            <seg n="a9fc3bdd">
              Fru talman! För en tid sedan fick jag frågan: Vad tänker du på
              när du hör ordet bonde? Mitt svar och det första jag kom att tänka
              på var bra mat. På något sätt är väl det en idealbild som dyker
              upp. På något sätt vill vi ju att jorden, skogen, havet, vårt
              ekosystem ska producera bra mat och rent vatten. Men tyvärr är
              det inte fallet.
            </seg>
            <seg n="536216de">
              När vi socialdemokrater fokuserar på mervärden som högt ställda
              krav på djurskydd och god miljömässighet är det att ta ansvar
              för nuvarande och kommande generationer, för en hållbar värld.
              Det är för oss ett sätt att rusta jordbruk, skogsbruk och landsbygd
              för att kunna konkurrera på världsmarknaden. Om svenska produkter
              ska tilltala konsumenterna måste de ha kvaliteter som gör att
              de just för att de är tillverkade i Sverige har ett ökat marknadsvärde.
              Vi menar att det är så vi säkrar en värdeburen tillväxt och arbetstillfällen
              i de gröna näringarna.
            </seg>
            <seg n="07fb2347">
              Jag beklagar att den ansvarige landsbygdsministern inte synes
              ha möjlighet att närvara i kammaren för att diskutera detta viktiga
              område. Om jag ska vara lite elak kan jag väl säga att det kan
              vara ett symtom på den passivitet som vi tycker präglar den sittande
              borgerliga regeringen.
            </seg>
            <seg n="279f0936">
              Fru talman! I Socialdemokraternas budgetmotion konstaterar vi
              att Sverige behöver en ny färdriktning. Vi vill ha ett hållbart
              samhälle där välfärd och möjligheter kommer alla till del. Vi
              vill utveckla Sverige mot ett mer modernt och framåtblickande
              samhälle. Vi har högre ambitioner för Sverige.
            </seg>
            <seg n="8cb7113d">
              De borgerliga partierna har i finansutskottet ställt sig bakom
              den ram för utgiftsområde 23 som vi nu debatterar. Beslut om samtliga
              anslag inom ett utgiftsområde ska enligt budgetprocessens regler
              fattas genom ett enda beslut. Vårt förslag på det här området
              överstiger denna nivå och kan därför inte formellt tas upp till
              behandling. Vi vidhåller dock vår uppfattning och anser att anslaget
              inom utgiftsområde 23 borde ha utökats med 110 miljoner kronor,
              som framgår av vår kommittémotion MJ376 och vårt särskilda yttrande
              i detta betänkande.
            </seg>
            <seg n="3a963abb">
              Jag vill här ta tillfället i akt att berätta mer om vilka beslut
              vi hade önskat att Sveriges riksdag beslutat om.
            </seg>
            <seg n="67ae90a5">
              Fru talman! Det breda svenska jordbruket har flera, men framför
              allt två stora utmaningar, dels att kunna konkurrera i en allt
              tuffare internationell konkurrens, dels att minska sin klimatpåverkan
              och kemikalieanvändning och producera bra mat.
            </seg>
            <seg n="865c9f3f">
              Vi hade gärna sett att Sverige tagit större ansvar på hemmaplan
              för den omställningen. Vår uppfattning är att den stora majoriteten
              av våra brukare av både jord och skog vill ställa om till ett
              mer hållbart brukande. De goda krafterna behöver stödjas. Vi föreslår
              därför att skatten på handelsgödsel återinförs. Handelsgödsel
              bidrar till klimatförstöringen eftersom det orsakar utsläpp av
              dikväveoxid, en lustgas som är en 300 gånger starkare växthusgas
              än koldioxid.
            </seg>
            <seg n="10fbc73c">
              Eftersom vi föreslår ett återinförande av handelsgödselskatten
              föreslår vi naturligtvis att återföringen på 110 miljoner kronor
              behålls. Det menar vi är att ta ansvar. Vi menar att det finns
              en poäng med att använda medel från miljöstyrmedel till investeringar
              som också leder till minskade utsläpp. Då kan åtgärderna få dubbel
              effekt.
            </seg>
            <seg n="f3d2760e">
              Fru talman! Regeringen föreslår sänkta kontrollavgifter för den
              statliga veterinärkontrollen på slakterierna. Det är ett synnerligen
              oklokt sätt att hantera våra gemensamma pengar. Den dåliga konkurrensen
              i den svenska slakteribranschen gör att vi anser att det är tveksamt
              om de 90 miljonerna verkligen kommer att ge avsedd effekt. Det
              råder också stor osäkerhet om huruvida denna statliga subvention
              kommer att komma bonden eller konsumenterna till del. Vi avvisar
              den därför. Vi tycker att det är klokare att i stället använda
              pengarna på följande sätt:
            </seg>
            <seg n="488fbfa8">
              Vi vill tillföra 25 miljoner kronor för att främja produktion,
              konsumtion och handel med ekologiska produkter. Vi socialdemokrater
              har som mål att 30 procent av marken ska vara ekologiskt odlad
              2020. Det kräver ett större engagemang. Under senare år har köttkonsumtionens
              påverkan på klimatet uppmärksammats. Globalt orsakar köttproduktionen
              större utsläpp av växthusgaser än transportsektorn. För ett hushåll
              utgör maten på tallriken en tredjedel av hushållets klimatpåverkan,
              och en stor del av denna kommer från köttet. Vi socialdemokrater
              konstaterar att en måltids klimatpåverkan halveras om den är vegetarisk.
              Vi ser möjligheter med att offentliga verksamheter kan och ska
              kunna gå före genom att upphandla och erbjuda ekologiska produkter
              och genom att introducera vegetariska alternativ. På så sätt bygger
              vi en hemmamarknad för det ekologiska jordbruket och minskar vår
              klimatpåverkan.
            </seg>
            <seg n="421d1a4e">
              Vi vill därutöver förstärka anslaget till bekämpande av smittsamma
              husdjurssjukdomar med 10 miljoner kronor. Det skulle kunna underlätta
              att det blir handling av den handlingsplan kring EHEC som lades
              fram av flera myndigheter 2008 men som hittills inte lett till
              något intresse från regeringens sida.
            </seg>
            <seg n="0c82f74f">
              Vi menar därutöver att rovdjurspolitiken är beroende av att det
              ersättningssystem som finns fungerar. Det gör det inte i dag.
              Kritiken är hård. Vi vill därför tillföra 10 miljoner kronor till
              rovdjursskadeersättningen.
            </seg>
            <seg n="978d72e2">
              Vi står bakom regeringens förslag om en djurvälfärdsersättning
              till grisuppfödarna, eftersom denna lösning har dubbel effekt.
              Förutom förbättrad lönsamhet förhindrar den också urvattning av
              det svenska mervärdet, eftersom stöd ges till åtgärder som går
              utöver svensk lagstiftning. Men vi ser mycket allvarligt på att
              regeringen finansierar förslaget genom att sänka miljöersättningarna
              i landsbygdsprogrammet. Vi menar att det kan få stora konsekvenser
              för den biologiska mångfalden på landsbygden. Därför förstärker
              vi anslaget för miljöersättningarna med 45 miljoner kronor i svensk
              egenfinansiering. Det gör att Sverige får ökat stöd för miljöersättningar
              från EU med motsvarande belopp, vilket betyder 90 miljoner kronor
              i miljöersättningar till lantbrukare.
            </seg>
            <seg n="4066a20e">
              Fru talman! En förändrad kemikalieanvändning och god miljömässighet
              är viktiga mervärden, men det gäller också djurskyddet. Att urholka
              dessa politikområden, vilket den passiva borgerliga regeringen
              faktiskt gör, är att urholka det svenska mervärdet och långsiktigt
              även den svenska konkurrenskraften.
            </seg>
            <seg n="d5a630de">
              Det behövs en stark djurskyddstillsyn som bygger allmänhetens
              förtroende för mervärdet. På många ställen görs i dag inga planerade
              kontroller. Vissa länsstyrelser har inte ens resurser till de
              akuta kontrollerna. Vi menar att regeringen omgående behöver göra
              en översyn av systemet och återkomma till riksdagen med en plan
              för hur djurskyddet ska kunna upprätthållas. Länsstyrelserna bör
              få förstärkta resurser, och vi menar att kontrollavgifterna kan
              återinföras för att finansiera en ökad tillsyn.
            </seg>
            <seg n="396f5e8f">
              Lika viktigt som att odla mervärdena är att synliggöra för konsumenterna
              vilka produkter som är svenska, både i livsmedelsbutiken och i
              restaurangen. Vi vill ha en obligatorisk ursprungsmärkning och
              menar att det är ett klokt sätt att få fler som väljer att köpa
              det som är producerat i Sverige.
            </seg>
            <seg n="367ce56e">
              Vi är kritiska till att regeringen stoppade utgivningen av Livsmedelsverkets
              information kring matens klimatpåverkan. Vi anser att det är rimligt
              och viktigt att en svensk myndighet med ansvar för livsmedel får
              informera medborgarna i landet om den klimatpåverkan som vår konsumtion
              har. De reviderade råden behöver publiceras.
            </seg>
            <seg n="86337487">
              Fru talman! Sverige behöver en långsiktig livsmedelsstrategi
              för vilken matproduktion som ska ske i Sverige och hur den ska
              anpassas till klimatåtagandena och klimatförändringen. Den svenska
              livsmedelsproduktionen fortsätter att minska i förhållande till
              konsumtionen. Sverige står inför ett allvarligt problem med vår
              självförsörjningsgrad i en värld där efterfrågan på livsmedel
              hårdnar. Inget EU-land har så låg självförsörjningsgrad som Sverige.
            </seg>
            <seg n="53014b88">
              En livsmedelsstrategi behöver utformas i ljuset av att vi stöder
              en fri marknad och minskade subventioner. En utredning behöver
              tillsättas som kan svara på vad samhället kan vidta för åtgärder
              på kort och medellång sikt. Den bör också överväga om Sverige
              behöver ha ett långsiktigt livsmedelssäkerhetsmål. Det regeringen
              genomför under namnet Sverige det nya matlandet bör helt enkelt
              enligt vår mening omvärderas och ersättas med ett arbete för att
              ta fram en långsiktig livsmedelsstrategi.
            </seg>
            <seg n="6726d2df">
              Fru talman! Skogen ska vårdas och nyttjas så att vi alla, barn,
              barnbarn och barnbarnsbarn, får del av dess nyttigheter. Som en
              av världens främsta skogsnationer, och den största inom EU, behöver
              Sverige vara en internationell föregångare.
            </seg>
            <seg n="dc3f71b3">
              Ned över Skandinavien sträcker sig en kil av tajgan som bildar
              ett unikt skogsområde med en rik biologisk mångfald, värdefull
              för hela världen. Samtidigt är skogen en viktig naturresurs med
              vars hjälp vi byggt upp den svenska välfärden och som fortfarande
              är en bas i svensk sysselsättning.
            </seg>
            <seg n="8c6a264a">
              Skogen ska förvaltas i balans mellan naturvårdsintresset och
              naturresursen, som ger sysselsättning åt tusentals. Denna samregim
              är en skör balans. Vi menar att den borgerliga regeringen äventyrar
              denna samregim. Produktionsmålet har fått ta överhanden.
            </seg>
            <seg n="8206128b">
              Regeringen behöver prioritera skydd och skötsel. Det behövs också
              åtgärder som stimulerar till ett mer miljövänligt skogsbruk. Statens
              resurser behöver ökas för att köpa in och bevara värdefull skog
              i syfte att bevara den biologiska mångfalden, något som vi socialdemokrater
              också föreslagit i vår budget.
            </seg>
            <seg n="27b880f2">
              Skogsstyrelsens inventering visar att ungefär en fjärdedel av
              alla avverkningar inte når upp till lagens nivå. Vi anser att
              regelefterlevnaden vid avverkning måste öka och bättre stöd ges
              till skogsägaren inför avverkning för att minska miljöpåverkan.
              Det är dags att pröva frågan om en sanktionsavgift om man inte
              sköter sin miljöhänsyn.
            </seg>
            <seg n="8341b1fb">
              Vi menar att en översyn av skogsvårdslagen behöver göras för
              att åter jämställa skogsvårdslagens miljömål och produktionsmål.
            </seg>
            <seg n="ef47b85a">
              Fru talman! Jag har nu försökt ge en bild av socialdemokratins
              ansvarstagande på hemmaplan för ett hållbart samhälle där välfärd
              och möjligheter kommer alla till del. Vi vill utveckla Sverige
              till ett mer modernt och framåtblickande land. Det handlar om
              fullt fokus på det som är mervärdena: högt djurskydd, god miljömässighet
              och konsumentinflytande.
            </seg>
            <seg n="cd8bb2a8">
              Jag avslutar med att ställa några enkla frågor till de ledamöter
              som företräder den borgerliga minoritetspolitik som kommer att
              bli Sveriges:
            </seg>
          </u>
          <note type="speaker" n="64de6c56">
            Anf. 98 KEW NORDQVIST (MP):
          </note>
          <u who="kew_nordqvist_51f97a" xml:id="i-b7f48ceb9740f4af-0" n="cdbe17ae">
            <seg n="c69428a1">
              Fru talman! Jag tänker redogöra för Miljöpartiets motion MJ467
              avseende utgiftsområde 23, Areella näringar, landsbygd och livsmedel
              . Där har vi tilldelat 693 miljoner kronor utöver regeringens
              förslag. Hur de fördelas i detalj finns med i vår motion. Jag
              tänker dra de stora delarna här.
            </seg>
            <seg n="f629fd50">
              En stor del av satsningarna syftar till att uppfylla de nationella
              miljömålen inom utgiftsområdets ramar. Största satsningen sker
              inom miljömålet för den biologiska mångfalden och kulturmiljövärdena
              i åkermark, men stora belopp har även avsatts för att skydda den
              biologiska mångfalden i skogen.
            </seg>
            <seg n="fe939748">
              Satsningarna på jordbruksområdet finansieras till stor del genom
              återinförd skatt på konstgödsel och kemiska bekämpningsmedel.
              Detta sker enligt principen att förorenaren betalar. Precis som
              föregående talare sade blir det på så vis en dubbel miljönytta.
              Det blir ett slags grön skatteväxling.
            </seg>
            <seg n="ccb2a852">
              Varför vill vi då återinföra skatt på konstgödsel? Jo, tillverkningen
              av konstgödselkväve kräver motsvarande en liter olja per kilo
              kväve. Det är alltså fossil energi som alstrar både koldioxid
              och lustgas vid tillverkningen, och vid användningen frigörs lustgas,
              som är en mycket potent och kraftig växthusgas.
            </seg>
            <seg n="38874c28">
              Ledande miljöforskare som Johan Rockström har påpekat att ett
              av de tre områden där mänsklig verksamhet har överskridit de ekologiska
              ramarna är en rubbad kvävecykel. Industrikvävet står för det allra
              mesta av människans kvävetillförsel, och 85 procent av detta kväve
              används i konstgödsel.
            </seg>
            <seg n="03b4343d">
              Konsekvenserna av detta kväveöverflöd, eller denna kvävekaskad,
              som forskarna kallar det, är klimatpåverkan, övergödning, försurning,
              biologisk mångfald och ozonhål. Till exempel kan vi alla se att
              kväveälskande växter tar överhanden. Jag gissar att det väl är
              en och annan här inne som tycker att det kanske har blivit lite
              väl många maskrosor.
            </seg>
            <seg n="09548450">
              Forskarnas slutsats är entydig. Lösningen på samtliga kväveproblem
              är en och densamma, nämligen att minska den mänskliga nybildningen
              av reaktivt kväve. Det är därför vi vill beskatta konstgödselkvävet.
              Det handlar inte om att vi vill bråka och göra livet surt för
              svenska bönder.
            </seg>
            <seg n="966e7ba6">
              Den borgerliga regeringen brukar annars, som vi hörde Anita Brodén
              göra i den tidigare debatten, tala sig varm för ekonomiska styrmedel
              i miljöpolitiken som princip. En konsekvens av dyrare konstgödsel
              blir naturligtvis att det ökar incitamentet för lantbrukare att
              lägga om till ekologisk drift. Det ökar också incitamentet för
              att spara kvävet på gården och att använda kvävefixerande växter,
              så kallad biologisk fixering.
            </seg>
            <seg n="87e7fdd1">
              Förutom kvävet vill vi även beskatta den giftiga tungmetallen
              kadmium. Vi tycker att det är oansvarigt att låta kadmiumhalterna
              öka i våra svenska jordar. Därtill ska vi lägga trycket på bönderna
              att ta emot rötslam från reningsverken ett rötslam som innehåller
              kadmium om än i låga och kanske minskande halter.
            </seg>
            <seg n="878437a7">
              Regeringen har nu gett myndigheterna i uppdrag att minska EU:s
              gränsvärden för kadmium. Det är bra, men vi får inte slå oss till
              ro med detta. Lägets allvar kräver handling nu. Att bekämpa kadmiumspridningen
              är att värna åkermarken. Det är också att värna folkhälsan. Ett
              annat sätt att värna åkermarken är att ge den status som riksintresse.
            </seg>
            <seg n="f77b0d67">
              Vidare vill vi införa ett omställningsstöd till certifierad ekologisk
              produktion. Vi vill också underlätta för konsumtion av ekologiskt
              producerade livsmedel.
            </seg>
            <seg n="e20ed934">
              När det gäller djurskydd vill vi inrätta en djuretisk ombudsman.
              Vi vill också inrätta ett centrum för alternativ till djurförsök.
              Vi ger Jordbruksverket utökade resurser för att stärka djurskyddsarbetet.
            </seg>
            <seg n="ed203379">
              Regeringens demontering av miljöarbetet vid SLU, Sveriges lantbruksuniversitet,
              vill vi förhindra genom att tillföra medel, 45 miljoner kronor,
              som ska användas till miljöanalysarbete. Vidare vill vi satsa
              117 miljoner kronor på forskning inom Formas, Forskningsrådet
              för areella näringar och samhällsbyggande.
            </seg>
            <seg n="bf1c49c8">
              Detta var i korthet innehållet i vår budgetmotion.
            </seg>
          </u>
          <note type="speaker" n="90a3e30d">
            Anf. 99 JOSEF FRANSSON (SD):
          </note>
          <u who="josef_fransson_b32cdd" xml:id="i-03574635c142f4c7-3" n="4cbe6379">
            <seg n="8874145c">
              Fru talman! Sverigedemokraterna ser med stor oro på hur svenska
              jordbruksnäringar minskar i omfattning och att nettoimporten av
              det vi äter ständigt tycks öka. Den senaste tiden har det varit
              särskilt akut för Sveriges grisproducenter, där trycket från utländskt
              kött skapat stora lönsamhetsproblem.
            </seg>
            <seg n="ce83f03b">
              Det ter sig för mig märkligt hur alliansregeringens målsättningar,
              framför allt gällande miljömålen, fått så stort trumfvärde att
              man mer eller mindre driver ut jordbruket från Sverige. Det finns
              mängder av politiska målsättningar om ekojordbruk, klimat, djurskydd
              och mycket annat, men det finns egentligen ingen målsättning om
              huruvida vi ska ha något jordbruk kvar i Sverige eller om i vilken
              omfattning vi ska vara självförsörjande. Detta är något som jag
              hoppas vi kan komma till rätta med.
            </seg>
            <seg n="4f8ca917">
              Som exempel kan man konstatera att Sverige, som redan har kanske
              Europas högsta skatter på diesel, inte bara ska införa generella
              höjningar av koldioxidskatten utan också mer eller mindre avskaffa
              den återbetalning av koldioxidskatt som jord- och skogsbruk har
              fått och som har gjort att många kvarvarande näringar har kunnat
              hålla näsan ovanför vattenytan.
            </seg>
            <seg n="7cafa3ea">
              Vi i Sverigedemokraterna har därför i vår skuggbudget föreslagit
              en motsatt inriktning där vi i stället höjer återbetalningen av
              den skatt som jord- och skogsbruket betalar på sin energi. Till
              detta vill vi avsätta 200 miljoner kronor, vilket motsvarar ungefär
              50 öre per liter diesel.
            </seg>
            <seg n="1f57d5f5">
              Detta vill vi göra för att stärka den svenska konkurrenskraften
              för jordbruket. Vi kan konstatera att om vi ställer alltför stora
              krav på det inhemska jordbruket kommer vi att driva näringen utomlands
              för att sedan få importera motsvarande varor men som då framställts
              med mindre hänsyn till miljö och andra värden, såsom djurskydd.
            </seg>
            <seg n="62cab404">
              Även när det kommer till djurskyddet har vi angelägna problem
              att lösa. Vi kan och ska vara stolta över att vi i Sverige lägger
              stor vikt vid att våra djur ska ha det bra, men även detta har
              resulterat i en konkurrenssnedvridning där det billigare utländska
              köttet flödar in i Sverige kött där djurens status och välvärd
              är sekundär eller ibland obefintlig. Ritualslaktat kött där djuren
              avblodas utan bedövning är på vissa håll mer regel än undantag.
            </seg>
            <seg n="a9eb9ac3">
              Konsumenterna väljer i stor utsträckning det kött som är billigast
              framför det kött där djuren haft det bäst. Det kanske inte är
              någon överraskning för någon, men så ser det ut. Ofta är det också
              svårt för konsumenten att veta om djuren har utsatts för regelrätt
              djurplågeri.
            </seg>
            <seg n="b49698a2">
              Därför vill Sverigedemokraterna att kött från djur som har slaktats
              under bestialiska former utan bedövning ska förbjudas. Men fram
              till att ett importstopp för den här typen av kött är möjligt
              ska köttet åtminstone märkas tydligt.
            </seg>
            <seg n="13f2eb35">
              Om vi menar allvar med vår djurskyddspolitik finns det anledning
              att se till att våra bönder kompenseras för de insatser de gör
              för djurvälfärden. Alternativet blir att djuren för varje ny pålaga
              från oss politiker faktiskt får det sämre, eftersom det kött vi
              lägger på tallriken i än större utsträckning importeras från länder
              där djurvälfärden är långt sämre.
            </seg>
            <seg n="25bd15b5">
              Sverigedemokraterna vill därför anslå pengar till djurvälfärdsersättning,
              och de pengarna har vi i denna budget riktat speciellt till grisnäringen
              på grund av de akuta lönsamhetsproblem som vi har sett inte minst
              under det gångna året. I en mer långsiktig strategi vill vi dock
              att även andra animalieproducenter ska kunna kompenseras för en
              mer kostsam djurvälfärd.
            </seg>
            <seg n="61d676ab">
              Detta tror vi är nödvändigt för att legitimera de högre krav
              som svensk lagstiftning stipulerar, och vi tror att det starkt
              skulle bidra till att djurskyddskraven också efterlevs.
            </seg>
            <seg n="1dc651e2">
              Sedan länsstyrelserna tog över kontrollen av djurskyddstillsynen
              från kommunerna kan man utläsa att effektiviteten har ökat gällande
              interventionerna, och det finns skäl att tro att bedömningarna
              har blivit mer rättvisa.
            </seg>
            <seg n="fe1df5d6">
              Dock kan man se att kontrollerna till antalet har blivit betydligt
              färre. Därför har Sverigedemokraterna ett utökat anslag på 45
              miljoner till länsstyrelserna, avsett att öka antalet djurskyddskontroller.
            </seg>
            <seg n="3c57c17f">
              Regeringen har deklarerat att man, likt Sverigedemokraterna,
              vill sänka avgifterna för veterinärkontroll på landets slakterier.
              Regeringen har föreslagit 90 miljoner kronor för det ändamålet.
            </seg>
            <seg n="d2b0f064">
              Då vi lät riksdagens utredningstjänst utreda kostnaderna för
              att hamna på EU:s föreskrivna miniminivå fick vi svaret att det
              skulle kosta 100 miljoner kronor, vilket också blev den summa
              som vi föreslog för ändamålet. Men eftersom regeringen redan hade
              aviserat de första 90 miljonerna blev således Sverigedemokraternas
              tilläggsanslag mellanskillnaden, det vill säga 10 miljoner.
            </seg>
            <seg n="df619624">
              Även denna satsning har som syfte att stärka den svenska konkurrenskraften.
            </seg>
            <seg n="67aebd55">
              Fru talman! I betänkande MJU2 behandlas en motion från Sverigedemokraterna
              som tar upp odlat kött. Vi menar att detta är en teknik som Sverige
              borde satsa på. Tekniken går kort och gott ut på att man tar stamceller
              från ett djur vars kött man vill framställa och låter cellerna
              växa i en bioreaktor där man tillsätter nödvändig näring med mera.
              Om denna teknikform blir lyckad skulle det kunna lösa många praktiska
              och etiska problem som livsmedelsproduktionen i dag brottats med.
            </seg>
            <seg n="58b441ac">
              I den vetenskapliga tidskriften Environmental Science det är
              bra. Men hur kan ni gå emot att man stöttar gris- och annan köttuppfödning
              som blöder och minskar genom att man inte avlastar dem med 90
              miljoner kronor? Jag begriper inte det.
            </seg>
            <seg n="80a7337f">
              Ni vill återinföra handelsgödselskatt med 300 miljoner. Ni vill
              inte ge 90 miljoner i avlastning. Stora skattehöjningar på diesel
              är redan på gång. Hur tror ni att konkurrenskraften hos jordbruket
              ska kunna öka så att man vänder utvecklingen? Er politik kommer
              tyvärr att öka takten med vilken jordbruk och slakterier läggs
              ned och livsmedelsindustrijobben minskar. Vi köper vår mat från
              Holland, Polen och Danmark i stället.
            </seg>
            <seg n="45dc691e">
              Det är därför jag med engagemang tar i för att få er att inse
              att vi liksom på försvarsområdet borde göra en revival.
            </seg>
          </u>
          <note type="speaker" n="8cff9c9a">
            Anf. 120 MATILDA ERNKRANS (S) replik:
          </note>
          <u who="matilda_ernkrans_117869" xml:id="i-a09491d25f1cdc56-1" n="249963e8">
            <seg n="9334f206">
              Herr talman! Jag vill bara upprepa att jag respekterar Staffan
              Danielsson. Jag förstår att du behöver ta ut din frustration på
              någon, men det är absolut missriktat att ta ut denna frustration
              på oss socialdemokrater.
            </seg>
            <seg n="585f9c88">
              Du erkänner själv att ni inte har lyckats. Om man har misslyckats
              tycker jag att man borde vända sig till sig själv och dem som
              man samarbetar med. Ägna ditt engagemang och din frustration åt
              att göra någonting bättre för svenskt jordbruk! Det kanske skulle
              kunna vara en framgångsrik väg. Vi socialdemokrater föreslår att
              Sverige plockar fram en långsiktig svensk livsmedelsstrategi just
              därför att vi tycker att det är så viktigt. Jobben inom de gröna
              näringarna är oerhört viktiga för svensk välfärd. Vi måste ta
              oss an framtiden genom att klara av att tala om vilken mat vi
              ska producera i det här landet och hur vi ska inlemma det i våra
              klimatåtaganden. Hur ska vi kunna minska trycket på markanvändningen
              så att vi på så sätt kan ta vårt ansvar för att man kan odla mat
              på den uppodlade mark som i dag finns i vår värld? Det om någonting
              skulle göra det lättare att föda människor som svälter i dag.
            </seg>
            <seg n="876563bf">
              Vi har tagit ansvar genom att föreslå obligatorisk ursprungsmärkning.
              Vi har tagit ansvar genom att tycka att konsumentinflytandet ska
              stärkas och genom att tycka att Livsmedelsverket ska få dela ut
              de råd som man har plockat fram och som denna regering och din
              centerpartistiska ministerkollega har stoppat.
            </seg>
            <seg n="9d8e2c55">
              Så snälla Staffan Danielsson jag förstår att du är frustrerad.
              Men det är oklokt att rikta denna frustration mot oss socialdemokrater.
              Vi har dessutom sagt att vi tänker tillföra området 110 miljoner
              kronor ytterligare. Det vore väl jättebra om Centerpartiet, Staffan
              Danielsson och vi vore överens om det? Rikta inte din frustration
              mot Socialdemokraterna! Rikta den inåt mot dig själv och de moderater
              som du samarbetar med!
            </seg>
            <seg n="fc144abb">
              När kommer den svenska långsiktiga livsmedelsstrategin?
            </seg>
          </u>
          <note type="speaker" n="1d665373">
            Anf. 121 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-78c0c89f6e712e17-0" n="8cf4f22a">
            <seg n="cb2acc4f">
              Herr talman! Det är sent, och jag ber om ursäkt för att detta
              drar ut på tiden. Men det är en viktig debatt, och jag uppskattar
              att vi diskuterar viktiga frågor. Jag respekterar Matilda Ernkrans
              och självfallet också det tidigare stora nu lite mindre men dock
              fortfarande stora partiet. Dock har ni inte alltid rätt.
            </seg>
            <seg n="47d663e7">
              Som har framgått här är jag frustrerad över att världens bästa
              livsmedelsproduktion med den bästa djuromsorgen och största miljöhänsynen
              minskar och att vi köper mer från andra länder, som läcker mer
              och har sämre omsorg. Det tror jag att vi allihop känner.
            </seg>
            <seg n="668bd642">
              Jag är helt nöjd med samarbetet i Alliansen, där vi försöker
              öka konkurrenskraften hos jordbruket med en rad åtgärder. Vi har
              tagit bort handelsgödselskatten. Vi inför en djurvälfärdsersättning
              hoppas vi på 90 miljoner. Vi tar bort kontrollkostnaden i slakterierna
              på 90 miljoner.
            </seg>
            <seg n="1bce4cc5">
              Det jag är glad för i det här läget är att vi har en alliansregering.
              Det skulle vara illa för svenskt jordbruk om ni kom till makten
              och kunde höja skatten på handelsgödsel med 300 miljoner. Det
              har inte någon miljöeffekt, och det gör att andra länders bönder
              tjänar på det hela. Ni vill inte heller avlasta slakterierna genom
              att ta bort kontrollkostnaden. Det är 390 miljoner. Sedan kommer
              500 miljoner om några år i dieselskattehöjning. Då är det nästan
              1 miljard. Det svenska jordbrukets nettoinkomst är 45 miljarder.
              Tror ni att denna kostnadschock skulle stoppa importökningen och
              stärka jordbruket?
            </seg>
            <seg n="3800d73a">
              Min frustration är i detta avseende riktad mot era förslag som
              när det gäller det här tyvärr är helt kontraproduktiva. Vi hörde
              Kew Nordqvist och Miljöpartiet här säga att konstgödsel är något
              förfärligt och nästan borde förbjudas. Ni går lite på det tåget,
              och det känner jag inte riktigt igen från det moderna industriparti
              som Socialdemokraterna har varit tidigare. Då ville ni främja
              sysselsättning och jobb i Sverige och hatade att det flyttar utomlands.
              Det gör det med denna politik.
            </seg>
            <seg n="5053e3b0">
              Jag hoppas att vi får en bättre debatt och att vi står närmare
              varandra nästa år.
            </seg>
          </u>
          <note type="speaker" n="2d51b76e">
            Anf. 122 IRENE OSKARSSON (KD):
          </note>
          <u who="christina_oskarsson_9f59a4" xml:id="i-f9cd693d184f6e18-3" n="1a9854f5">
            <seg n="356f2507">
              Herr talman! Inget är så livsnödvändigt som luft att andas och
              mat på bordet. Alltså är de två betänkanden vi har behandlat här
              i kväll från miljö- och jordbruksutskottet de mest centrala betänkandena
              i den här kammaren icke förty beroende av allt annat vi också
              gör
            </seg>
            <seg n="81f8259c">
              Jag vill börja med att likt mina allianskolleger lyfta fram ett
              antal punkter som regeringen har gjort och jobbar med. Det tycks
              vara så att bara för att man inte kommer med små skjutkanoner
              varje dag och lägger någon liten ny idé på bordet så gör man ingenting.
              Jag tycker snarare att långsiktighet och uthållighet är att göra
              saker att se till att det får effekt.
            </seg>
            <seg n="57e6cba7">
              Jag tror att den satsning som alliansregeringen startade under
              den förra mandatperioden, nämligen Sverige det nya matlandet,
              även om en del i den här kammaren raljerar över det, är ett sätt
              att få upp kompetens och kunskap om vad svenska mervärden är och
              vad de kan göra. Därmed kan man få en ökad konsumtion av svenska
              produkter.
            </seg>
            <seg n="204674fd">
              Nu har Jens gått, och det kan ju vara så att han har andra viktiga
              uppdrag. Det kan också vara så att vi klarar av att minska köttkonsumtionen
              en del och öka svensk produktion. Det ena behöver inte utesluta
              det andra.
            </seg>
            <seg n="a23420ea">
              Vill vi också se ett landskap som fungerar och en biologisk mångfald
              som fungerar måste vi se till att vi har ett lantbruk värt namnet
              och ett skogsbruk värt namnet. Där har regeringen och vår landsbygdsminister
              tagit nästa steg.
            </seg>
            <seg n="bcafdf45">
              Herr talman! Det är inte alltid kronor och ören som avgör om
              man lyckas det finns en allianskollega som brukar säga det utan
              det är vad man gör med pengarna som visar om det händer saker
              och om man kan få fram en annan attityd och andra förhållningssätt.
            </seg>
            <seg n="511623d2">
              Det är fyra punkter som man har valt att lyfta fram som huvudrubriker
              när det gäller skogen. Den första handlar om ett hållbart brukande.
              Jag kommer inte upp i Staffan Danielssons kaliber, herr talman,
              men jag kan nog bli något förtretad över att i denna kammare åter
              och återigen höra att alliansregeringen inte sätter de skogspolitiska
              målen likvärdigt vägande i vågskålarna. Det är inte sanning. Det
              här är lika viktigt. Det handlar om ett hållbart brukande, inte
              minst av skogsresurser som har en omloppstid som är längre än
              vad vi kommer att bevista denna kammare, i alla fall de flesta
              av oss. Det kan finnas något undantag. Det gör att vi måste ha
              långsiktighet i det vi gör. Skogen är kanske den viktigaste klimatfaktorn
              vi har att jobba med. Det var också någonting jag fick med mig
              från klimatmötet i Durban.
            </seg>
            <seg n="354c243b">
              Dessutom handlar det om förädling och innovation, ny teknik,
              nya produktionsmetoder och nya sätt att förädla. Det är oerhört
              viktigt. Det är viktigt att bygga kontaktytor och kluster. Jag
              kommer från ett landskap som ligger i tre län, än så länge i alla
              fall. Där kan vi konstatera att landshövdingarna tar olika initiativ
              för att foga samman de här grupperna av människor, och då kommer
              nya idéer och nya produkter fram.
            </seg>
            <seg n="eb29d1cc">
              Jag tror att Anita Brodén i förra debatten lyfte fram upplevelse
              och rekreation, men det hör även hemma här. Landsbygden inte minst
              skogen, men även det öppna landskapet är central för turismen.
              Det är en del som regeringen har valt att satsa stora resurser
              på.
            </seg>
            <seg n="e339e4c0">
              Vi har att göra ett gemensamt arbete globalt genom att exportera
              vårt kunnande och vår kompetens när det gäller skogen och jorden.
              Vi ska se till att göra det på två sätt, dels kommersiellt, dels
              via biståndspolitiken och en aktiv satsning på att få till stånd
              en produktion, inte minst i Afrika, som är hållbar. Jag ler ibland
              när Kew Nordqvist talar om hur viktigt det är att vi lagstiftar
              och reglerar. Jag tror att förebilder är det viktigaste som finns.
              Du är egentligen ett exempel på det, Kew. En bygd har ställt om,
              inte för att lagen säger så utan för att det finns de som går
              före. Jag tror att den mänskliga förebilden och förebilden i företagandet
              är mycket mer verkningsfulla. Det är viktigt att vi stimulerar
              detta. Det har alliansregeringen visat mycket påtagligt i den
              budget som vi nu diskuterar och med de satsningar som är gjorda
              tidigare. Landsbygdsprogrammet är ett centralt redskap i det arbetet.
              De satsningar på skogen som jag nämnde i den förra debatten och
              resurser till Skogsstyrelsen är också oerhört viktiga för att
              öka kunskapen hos oss alla.
            </seg>
            <seg n="0b2da3fd">
              Herr talman! Jag kan inte heller låta bli att nämna någonting
              från den djurskyddskonferens som Anita Brodén tog upp. Det var
              Jordbruksverkets stora höstkonferens som hade djurskydd som tema.
              Där presenterade Eva Eriksson sin utredning. Där konstaterades
              samfällt av alla aktörer i rummet att det regeringen har gjort
              var rätt, nämligen att föra över djurskyddet och tillsynen till
              länsstyrelserna. Nu kan vi äntligen få en mer likvärdig tillsyn
              med kvalitet och tillsyn där kompetensen också finns. De som själva
              ska utöva tillsynen har möjlighet att ha kolleger och kan känna
              sig styrkta i att ibland leva under arbetsförhållanden som ingen
              av oss här ser som acceptabla. Man ska inte behöva bli hotad för
              att man jobbar med de här frågorna.
            </seg>
            <seg n="348bdbe7">
              Eva Erikssons utredning lägger också tyngdpunkten på något som
              jag tycker är oerhört centralt. Det är vi som djurägare som har
              ansvar för våra djur. Det är vi som ska se till att de har en
              väl fungerande livsmiljö. Därför behövs det inte några nya ombudsmän,
              utan det behövs kompetens och kunskap hos de djurägare som finns.
              Det finns också goda förslag att jobba vidare med i den utredning
              som nu ligger på våra skrivbord och förhoppningsvis läses som
              jullektyr om vi inte har läst den.
            </seg>
            <seg n="1ea1937e">
              Det ekologiska kan vara en spjutspets. Men har vi inte ett konventionellt,
              vad nu det är, jordbruk i det stora hela som också tar sitt ansvar
              och jobbar enligt Greppa näringen eller någonting annat? Jag är
              ganska trött på att det låter som om de konventionella, vanliga
              lantbrukarna inte tar miljöansvar. Det är återigen lätt att lyfta
              fram hembygden. Jag kommer från ett sammanhang där jag vet att
              många av dem har gjort minst lika mycket, men de har inte certifierat
              sig. De har inte gått över av olika skäl, men de är minst lika
              besjälade av att ta hand om natur och miljö. De släpper inte ut
              ett dugg mer handelsgödsel än vad som är absolut nödvändigt. Den
              ekonom finns inte i de småländska skogarna som lägger ut en krona
              mer än nödvändigt på det som inte ger någonting tillbaka. Jag
              tror att det är så på fler håll.
            </seg>
            <seg n="d06f59e9">
              Det är också viktigt att säga att den reform som nu ligger framför
              oss när det gäller jordbrukspolitik och landsbygdspolitik är oerhört
              central. Det är viktigt att vi konstaterar att det är de företagare
              som bedriver modernäringen som är grunden för landsbygdens fortsatta
              utveckling. Det är de som ska ha villkor och förutsättningar som
              fungerar. Där har alliansregeringen vidtagit ett antal åtgärder,
              och fler måste vidtas för att lätta på kontrollsituationen och
              regelbördorna. Då är de resurser till slakteriverksamhet som flera
              har nämnt tidigare oerhört viktiga. De ska inte förringas. Såvitt
              jag har förstått har de också till största delen hamnat där de
              ska, nämligen för att se till att den lantbrukare som lämnar djur
              till slakt får nytta av detta.
            </seg>
            <seg n="006c6f86">
              Herr talman! Jag hade några minuter tillgodo på mitt förra anförande.
              Det var av ett enda skäl egentligen. Jag har haft förmånen att
              leda miljö- och jordbruksutskottets utvärderingsgrupp. Vi har
              tittat på ett antal saker. I den förra debatten tog Nina Lundström
              från Folkpartiet upp det som vi har gjort när det gäller biologisk
              mångfald. I det här betänkandet har vi tittat på fiskefrågor och
              skrotningspremier. Jag vet att Jan-Olof Larsson säkert kommer
              att ta upp detta i ett senare anförande.
            </seg>
            <seg n="aadc336d">
              Det som jag tycker är centralt och viktigt är att miljö- och
              jordbruksutskottet under många år systematiskt har följt utvärderingsfrågorna.
              Jag tror att vi är en av anledningarna till att det just nu här
              i kammaren och i riksdagsstyrelsen diskuteras hur vi ska jobba
              med utvärderingsfrågorna framöver. Jag ser med spänning fram emot
              att vi får bredare perspektiv och jobbar mer utskottsövergripande.
              Det skulle vara oerhört intressant att få vara med i en sådan
              process.
            </seg>
            <seg n="9fdde86f">
              Den bredbandssatsning som vi nu talar så varmt för i den här
              debatten är lika relevant att diskutera på näringsutskottets område
              för landsbygdsfrågor. Vi behöver se på helheten. Att departementet
              nu heter Landsbygdsdepartementet är väl också en signal om att
              vi behöver ta ett samlat grepp över frågorna.
            </seg>
            <seg n="fb5bfb66">
              Jag förväntar mig att kollegerna framför mig har läst utvärderingsrapporterna.
              Till er som lyssnar på detta och som inte har läst dem vill jag
              säga: Gör det! Jag brukar säga att de är oerhört nyttiga läroböcker.
            </seg>
            <seg n="6fce6b81">
              Herr talman! Med detta vill jag yrka bifall till förslaget i
              betänkandet och önska alla här och vårt eget kansli en god jul
              och ett gott nytt år.
            </seg>
          </u>
          <note type="speaker" n="95f9bc7b">
            Anf. 123 JAN-OLOF LARSSON (S):
          </note>
          <u who="jan-olof_larsson_78a7d4" xml:id="i-6d5b580cc588167a-0" n="f45552d4">
            <seg n="f3c4a619">
              Herr talman! Som Irene Oskarsson sade ska jag beröra vår utvärdering,
              men först vill jag ge några kommentarer. Nu har jag suttit och
              lyssnat på två ämnesområden som miljö- och jordbruksutskottet
              diskuterat och därför har jag några kommentarer.
            </seg>
            <seg n="34ae7c78">
              Det sades att Sverige har haft en urstark återhämtning inom ekonomi
              och så vidare. Det är fantastiskt att vi haft en urstark återhämtning
              och samtidigt, enligt finansministern, har en gigantisk arbetslöshet
              i Sverige. Vi har en ungdomsarbetslöshet som är bland de högsta
              i Europa och en långtidsarbetslöshet som ökat tre år i rad och
              också är gigantisk. Ändå har vi en urstark återhämtning. Jag är
              bara rädd för vad det innebär när vi nu går in i en kraftig lågkonjunktur.
            </seg>
            <seg n="111d1a76">
              Det har också sagts att regeringen vill utveckla det kustnära
              fisket. Nu har man haft ett antal år på sig för att göra det.
              Jag kan informera att det gått åt andra hållet. Det har gått bakåt,
              och vi har snart inget kustfiske kvar. Byråkratin har man satsat
              mycket på att minska hörde vi här. Tittar vi på fisket ser vi
              att det inte är så intressant att debattera i den här kammaren,
              för det är inte så himla många fiskare som sitter här. Det är
              mest bönder och skogsägare. Fisket är en oerhört viktig näring
              för en levande landsbygd, men vi håller på att slå undan fötterna
              på den. Och byråkratin är gigantisk. Den har inte minskat en enda
              procent. I stället har den ökat med 2530 procent. Så är fallet.
              Fisket är inte mindre styrt av EU-regler än vad jordbruket är,
              men man har inte lagt ned någon större möda på att underlätta
              för fisket.
            </seg>
            <seg n="28a066e0">
              Bengt-Anders Johansson, vår vice ordförande i utskottet, var
              imponerad över att man kunde använda skogen till nästan allting,
              till kläder och annat. Man kunde snart börja äta den ja, det kunde
              man redan för hundra år sedan då man åt barkbröd. Jag är säker
              på att om det här fortsätter är vi snart där igen. I sitt sista
              inlägg frågade Bengt-Anders om vi ville förbjuda konventionellt
              jordbruk. Nej, det vill vi inte göra, absolut inte. Det är helt
              nödvändigt att ha konventionellt jordbruk, men vi vill att vi
              brukar jorden på ett ekologiskt hållbart sätt, så nära ekologiskt
              jordbruk som möjligt. Det är dit vi förhoppningsvis ska komma
              så att vi slipper ha två olika jordbruk. Vi vill att jorden ska
              brukas på ett hållbart sätt.
            </seg>
            <seg n="f1023156">
              Anita Brodén tog upp att det finns förslag på hur vi ska se till
              våra katter på ett bra sätt. Där är hon och jag ense. Jag är kattälskare
              av stora mått. Det finns dock inget förslag. Eva Erikssons utredning
              finns, och vi ska noga följa upp att förslag kommer. Vi är helt
              överens om att det ska vävas in i den proposition som eventuellt
              kan komma.
            </seg>
            <seg n="3b5de529">
              Det talades också om konkurrenskraft. Vad gäller subventionen
              av drivmedelsskatt, som vi införde, tar ni bort den, Staffan Danielsson.
              Det kostar ett antal miljoner för bönderna. Kom ihåg det! Och
              de 90 miljoner som man lägger på slakterierna tar man från landsbygdsprogrammet.
              Det är alltså bönderna själva som får betala de 90 miljonerna.
              Så är verkligheten.
            </seg>
            <seg n="2807d200">
              Låt mig så gå över till utvärderingen.
            </seg>
            <seg n="946cec4e">
              Miljö- och jordbruksutskottet har under ett antal år följt upp
              olika områden inom utskottets verksamhetsansvar. I år har vi bland
              annat valt att följa upp regeringens resultatredovisning inom
              de båda utgiftsområdena. Syftet med uppföljningen har varit att
              ta fram fördjupade kunskapsunderlag inför beredningen av budgeten
              för år 2012 samt ge ett underlag för den fortsatta dialogen kring
              utvecklingen av den ekonomiska styrningen. Till utskottets förfogande
              har vi haft en enastående hjälp av riksdagens utredningstjänst
              och inte minst av utskottets kansli. Ett fantastiskt arbete har
              de lagt ned.
            </seg>
            <seg n="7133c98f">
              Herr talman! Utskottet har i tidigare utvärderingar påpekat vikten
              av att det finns tydliga och uppföljningsbara mål och att det
              ska vara möjligt att följa kopplingen mellan gjorda insatser,
              uppnådda resultat och regeringens anslagsförslag. Regeringen har
              haft en förkärlek till att redovisa förbrukade insatsmedel i stället
              för att redovisa uppnådda resultat.
            </seg>
            <seg n="279d2c19">
              Mycket av den tidigare kritiken finns även i denna utvärdering.
              Om det funnits en större ambition hos regeringen att åstadkomma
              tydligare indikatorer för att följa upp i vilken grad målen nås
              skulle utvärderingsarbetet ha varit betydligt lättare. Indikatorer
              redovisas inte för alla delar som ingår i resultatredovisningen.
              Bland annat kan nämnas området som rör den småskaliga livsmedelsproduktionen,
              som ofta lyfts fram av utskottet. Här har regeringen ännu inte
              redovisat några indikatorer för att ge möjlighet att påvisa vilken
              riktning utvecklingen går inom detta område. I och med det är
              det omöjligt att påvisa om de ekonomiska satsningar som görs har
              någon effekt eller om det är ett slöseri med skattemedel.
            </seg>
            <seg n="21cdf8ee">
              Uppföljnings- och utvärderingsgruppen konstaterar att den satsning
              som regeringen gör på kemikalieområdet med 100 miljoner är en
              av de politiska huvuduppgifterna under mandatperioden. Genom resursförstärkningen
              ska förutsättningar skapas för att Sverige ska bli ett av de ledande
              länderna när det gäller att ta fram förslag för effektivare tillämpning
              av lagstiftningen och vid behov verka för en strängare lagstiftning.
            </seg>
            <seg n="8fc1b92b">
              Resursförstärkningen används i huvudsak till personalförstärkningar.
              Gruppen anser att det är väsentligt att satsningen följs upp och
              utvärderas samt att uppnådda resultat redovisas i förhållande
              till satsningens kostnader. I detta bör ingå vilka långsiktiga
              effekter satsningen får för en giftfri miljö. Gruppen menar också
              att det är viktigt att regeringen återkommer till riksdagen i
              någon av de två kommande budgetpropositionerna beträffande de
              konsekvenser regeringen ser när den riktade satsningen upphör,
              detta inte minst med tanke på att större delen av satsningen går
              till personalförstärkningar. Det vore olyckligt om man på grund
              av att satsningen avbryts tappar kompetens.
            </seg>
            <seg n="e10fcea1">
              Herr talman! Inom fisket har regeringen under ett antal år lagt
              många miljoner av våra skattemedel. Stora delar av dessa har lagts
              på att skrota ut fiskefartyg för att på så sätt öka lönsamheten
              inom fisket. Redan 2007 påpekade den dåvarande utvärderingsgruppen
              att skrotningsbidraget kunde göras betydligt träffsäkrare. I förra
              årets uppföljning av regeringens resultatredovisning konstaterade
              vi att regeringen inte följt upp konsekvenserna för lönsamheten
              inom fisket.
            </seg>
            <seg n="d6dd5aad">
              I årets uppföljning har det konstaterats att det finns olika
              syn på huruvida skrotningsbidraget är bra eller dåligt. Näringen
              menar att de senaste kampanjerna har motverkats av Fiskeriverkets
              egna beslut att bevilja torskfisketillstånd i Östersjön samt att
              nya fartygstillstånd beviljats till båtar under tio meter i Västerhavet.
              De menar att Fiskeriverket borde ha sett över sitt samlade regelverk
              innan kampanjen inleddes. Det kan tyckas att det vore naturligt
              att se till att stoppa inflödet av båtar innan man betalar stora
              summor för att minska antalet. Man kan säga att kritiken ligger
              helt i linje med vad utskottets utvärderingsgrupp framförde redan
              2007.
            </seg>
            <seg n="bb1c969e">
              Herr talman! Om det skett en lönsamhetsökning tack vare alla
              miljoner som satsats på skrotning är näst intill omöjligt att
              avgöra. Gruppen anser att rutinerna för uppföljning av genomförda
              insatser måste förbättras. Man vet i dag inte hur många som fortsatt
              inom näringen efter att de erhållit skrotningsbidrag. Man vet
              inte om eller hur lönsamheten har påverkats. Gruppen kan konstatera
              att regeringen inte kommenterat de synpunkter om skrotningen som
              miljö- och jordbruksutskottet framförde 2010. Det är anmärkningsvärt
              med tanke på de stora summor som satsades och den kritik som kom
              fram från flera håll. Gruppen vill i årets uppföljning därför
              betona vikten av att regeringen följer den fortsatta utvecklingen
              och återkommer till riksdagen med information i frågan.
            </seg>
            <seg n="38eaab70">
              Herr talman! En annan stor satsning som regeringen gjorde var
              att skänka den svenska pelagiska kvoten till ett antal fiskare.
              Detta motsvarade hundratals miljoner kronor. Det borde vara rimligt
              att regeringen återkom med en redovisning av vilken effekt denna
              enorma satsning fått. Hur blev det med lönsamheten? Hur blev det
              med ägarkoncentrationen? Var blev de utköpta fiskefartygen av?
              Alla dessa miljoner som tillfördes näringen, hur påverkade de
              andra fiskeslag i investeringar? Och hur påverkades koncentrationen
              av dessa fisken, om de påverkades? Ja, det finns många frågeställningar
              utifrån denna satsning, men inte en enda kommentar har återrapporterats
              om en av de största ekonomiska satsningar som vi svenska medborgare
              gjort inom fiskenäringen.
            </seg>
            <seg n="55d120f2">
              Herr talman! Det behövs utvärderingar inom respektive utskottsområde.
              Det är helt klart. Det är viktigt att riksdagen kan följa upp
              hur de olika satsningarna utfaller och ges möjlighet till omprioriteringar
              när budgeten ska fastställas. Likaså är det viktigt att regeringen
              tar lika seriöst på möjligheten till utvärderingar som riksdagen
              och också tar del av de kommentarer som utskotten framför. Om
              det sker blir regeringens resultatredovisningar och utskottens
              utvärderingar än mer betydelsefulla i det kommande arbetet i riksdagen.
            </seg>
            <seg n="d8bf83d4">
              Med detta vill jag önska god jul och ett gott nytt år till kolleger
              och till er som arbetar i riksdagen.
            </seg>
          </u>
          <note n="41fb7c96">
            Överläggningen var härmed avslutad.
          </note>
          <note n="4c103078">
            13 § Näringsliv
          </note>
          <note n="eeeec9bf">
            Föredrogs
          </note>
          <note type="speaker" n="9bbe7182">
            Anf. 124 BÖRJE VESTLUND (S):
          </note>
          <u who="borje_vestlund_809cde" xml:id="i-b3291a19e7ffac39-0" n="da085e4a" next="i-db99b3e9a363ff93-0">
            <seg n="ea3e91df">
              Herr talman! Jag vill inledningsvis yrka bifall till reservation
              nr 1. Vi socialdemokrater kommer att lägga ned våra röster under
              punkt 3 och i detta sammanhang anmäla vårt särskilda yttrande,
              där vi närmare preciserar våra ståndpunkter kring vårt alternativ
              till anslagen inom detta utgiftsområde.
            </seg>
          </u>
          <note n="5cbdbf66">
            Herr talman! Det är nu dags att behandla näringsutskottets betänkande
            nr 1, nämligen Utgiftsområde 24 Näringsliv . Dessutom behandlas
            i detta betänkande 16 motioner från allmänna motionstiden, däribland
            de motioner från S, MP, SD och V som tar upp utgiftsramarna inom
            detta utgiftsområde.
          </note>
          <u who="borje_vestlund_809cde" xml:id="i-db99b3e9a363ff93-0" n="da085e4a" prev="i-b3291a19e7ffac39-0">
            <seg n="78fa7846">
              Utgiftsområdet behandlar målet och inriktningen för näringspolitiken,
              anslagen till de olika anslagstyperna, bland annat till de myndigheter
              som hanterar näringsfrågor, frågor kring konkurrens, regelförenkling,
              statlig finansiering av företag, innovationsfrågor med mera. Betänkandet
              behandlar också förvaltningen av de statliga företagen, men i
              denna debatt kommer vi inte att ta upp de frågorna, då detta debatterades
              så sent som den 24 november i kammaren. Jag kommer inte att beröra
              det i detta anförande. Jag kommer inte heller att beröra innovationsfrågor
              i mitt anförande, utan dessa kommer att tas upp av ledamoten Nylund
              Watz i ett senare inlägg. Slutligen tar man i detta betänkande
              upp frågor om utrikeshandel samt handels- och investeringsfrämjande.
            </seg>
            <seg n="6b5e8f45">
              Herr talman! Jag noterar för jag vet inte vilken gång i ordningen
              att vi inte heller i år har äran att få diskutera näringspolitiken
              i ett allmänt perspektiv med vår näringsminister. Det har inte
              hänt en enda gång sedan alliansregeringen tillträdde att en näringsminister
              behagat närvara vid budgetdebatten. Det beklagar vi socialdemokrater
              djupt. Jag hade dock kunnat tycka att det varit okej om näringsministern
              hade varit anmäld men meddelat förhinder i sista minuten för att
              besöka Trollhättan eller diskutera Saabfrågan i någon mening.
            </seg>
            <seg n="412b30df">
              Jag kan lova Annie Lööf följande: Jag kommer med utgångspunkt
              i detta anförande att lämna in minst fem interpellationer till
              Annie Lööf. Vill inte Annie Lööf komma till kammaren får kammaren
              komma till Annie Lööf. Det är min slutsats. Jag tycker att det
              är beklagligt och korkat att hon inte kommer till kammaren när
              vi diskuterar viktiga frågor. Ett av löftena från talmannen Westerberg
              var att det skulle bli bättre på den fronten. Men när det gäller
              näringspolitiken och regionalpolitiken har vi inte sett något
              sådant. Det är väldigt beklagligt. Vi får nöja oss med att vi
              har en före detta minister med i denna debatt. Honom får vi återkomma
              till senare i något replikinlägg.
            </seg>
            <seg n="c490e411">
              Herr talman! Innan jag presenterar vårt förslag till en aktiv
              näringspolitik och kommenterar regeringens förslag kan jag inte
              låta bli att denna dag lämna några kommentarer till den näringspolitiska
              nyheten för dagen, nämligen Saabs konkurs. Självklart beklagar
              vi alla den situation som uppstått. Naturligtvis känner vi också
              djupt för situationen för de anställda.
            </seg>
            <seg n="8e7de32a">
              När nu en av de största aktörerna försvinner är det vanskligt
              att överblicka konsekvenserna för övriga delar av fordonsindustrin.
              Det är därför beklagligt att regeringen saknar visioner för svensk
              industri, i synnerhet fordonsindustrin, vilket riskerar Sveriges
              framtida konkurrenskraft. Många andra länders regeringar har varit
              betydligt mer intresserade av att söka konstruktiva lösningar
              i samverkan med fordonsindustrin, däribland Tyskland, Frankrike
              med flera. Vi är inte de enda som haft kriser i fordonsindustrin.
              Jag kan bara konstatera att även om också andra EU-länder har
              haft problem i sin fordonsindustri kan enbart Sverige ståta med
              en konkurs inom sitt land.
            </seg>
            <seg n="0abb3e6b">
              Jag kunde inte låta bli att lyssna på den presskonferens som
              näringsminister Lööf hade i dag. Vad var det man hade att säga?
              Jo, man skulle åka till Trollhättan och lyssna in. Så hette det
              inte när Annie Lööf var hos oss i näringsutskottet. Då sade man
              sig ha en beredskap om det värsta skulle ske, nämligen konkursen.
              Jag bara undrar i denna debatt: Var finns den beredskapen i dag?
              Jag kan inte se någon. Svenska folket har inte fått veta något.
              Jag hoppas verkligen för regeringens trovärdighets skull att Annie
              Lööf har någonting att säga till de drabbade.
            </seg>
            <seg n="6a618e1a">
              Herr talman! För att gå in på dagens ämne: Vi kan återigen notera
              att den svenska borgerliga regeringen bedriver en förvånansvärt
              passiv näringspolitik. Jag har som riksdagsledamot haft ansvaret
              för dessa frågor i princip sedan 2007, och jag kan inte säga att
              jag nött ut denna talarstol genom att diskutera annat än budgetbetänkanden.
            </seg>
            <seg n="f9c88942">
              Jag kan bara tolka det på två sätt. Det ena är att den tillträdande
              borgerliga regeringen år 2006 måste ha varit väldigt nöjd med
              den näringspolitik vi socialdemokrater hade bedrivit. Det andra
              är att man inte har några idéer.
            </seg>
            <seg n="3c879c29">
              Mot detta kan man invända att det inte är inom näringspolitikens
              område man ska fatta de stora besluten utan på andra områden,
              till exempel skatteområdet eller socialförsäkringsområdet. Men
              när vi tittar på de områdena kan vi konstatera att man vill plottra
              lite här och lite där. Det är lite RUT-avdrag, lite ROT-avdrag
              och så lite restaurangmoms. Sedan har man klarat hela näringspolitiken.
              Det duger inte! Vad har man för besked till industrin, den privata
              tjänstesektorn, de sociala företagen och den ideella sektorn?
              I princip inget alls, för man vill ingenting på de här områdena.
            </seg>
            <seg n="fe31e3b1">
              Vår socialdemokratiska inriktning för svensk näringspolitik grundar
              sig på behovet av företagsfrämjande, entreprenörskap och näringslivsutveckling
              samt av att främja samspelet mellan industrin och tjänstesektorn.
              Vi socialdemokrater ska bygga på insikten om betydelsen av värdeburen
              tillväxt och kunskapsbaserad ekonomi. Sverige måste konkurrera
              med hög kompetens och goda arbetsvillkor och inte med låga löner
              för att stå starkt i en globaliserad ekonomi. Den nuvarande tillväxten
              ska inte ske på bekostnad av framtida generationers möjligheter
              att leva ett gott liv. För att stå starkt i framtiden måste Sverige
              sträva efter en hållbar ekonomisk utveckling och ökad jämlikhet.
            </seg>
            <seg n="06e98817">
              Herr talman! Sverige behöver fler företag som kan välfärd, tillväxt
              och näringslivsutveckling. I detta kan nog hela kammaren instämma.
              Men vi socialdemokrater vill mer. För oss räcker det inte med
              lite plottriga insatser här och där. Vi vill ha en generell näringspolitik
              där inte bara en liten del av den privata servicesektorn kan få
              fördelar. Vi vill ha en servicesektor som kan anställa, expandera
              men också exportera.
            </seg>
            <seg n="b897f610">
              För detta, herr talman, krävs att den utredning som regeringen
              säger ska komma angående statliga insatser för företagsfinansiering
              nu verkligen kommer till stånd och att kammaren så snart som möjligt
              kan få en proposition att behandla. Det brådskar. Redan när regeringen
              tillträde år 2006 fanns ett antal utredningar. Man lade fram en
              proposition år 2010 där man bara kunde skrapa fram ett förslag.
              Det gällde företagsrådgivning. Sedan skulle man fortsätta utredandet.
              Det duger inte, herr talman, att en regering som anser sig ha
              ambitioner för att förbättra näringslivsklimatet inte kan återkomma
              till kammaren med konkreta förslag för hur man ska anstränga sig
              för att nå bättre företagsfinansiering.
            </seg>
            <seg n="8ae29ec9">
              Ett område där denna regering har förhållit sig förvånansvärt
              passiv är forskning, innovation och branschprogram. Sveriges framskjutna
              plats i världsekonomin vilar på gemensamma investeringar i forskning
              och utveckling mellan staten och näringslivet. Men denna regering
              har snarast haft en beröringsskräck för att näringslivet ska vara
              inblandat i forskning och innovation. Man vill helt enkelt inte
              inse att för att företagen även långsiktigt ska kunna vara ledande
              och världsledande inom sina respektive produktionsområden krävs
              långsiktiga insatser vad gäller forskning och innovation.
            </seg>
            <seg n="73d2e069">
              Vi socialdemokrater införde branschprogrammen som ett sätt att
              i praktiken och inte bara i de stolta talen bedriva en aktiv näringspolitik.
              Detta var enligt den nuvarande regeringen gammalmodigt och förlegat
              och gav ingenting.
            </seg>
            <seg n="669c556b">
              Vi kan nu konstatera att efter fem år med alliansregeringen frågar
              företagen fortfarande efter dessa. Något annat har ju inte kommit
              i stället. Det fanns säkert en del brister i branschprogrammen,
              men de lyfte fram respektive bransch på ett bra sätt. En befogad
              kritik mot dem var att de gällde endast traditionell industri.
              Vi menar därför att servicesektorn bör ha sådana program. Rimligen
              kan man ta fram ett sådant program vad gäller besöksnäringen.
            </seg>
            <seg n="e57e385e">
              Vi har därför inom detta utgiftsområde förslagit 500 miljoner
              kronor per år för att inrätta strategiska arbetsformer med forskning
              och näringsliv för att stärka svensk konkurrenskraft.
            </seg>
          </u>
          <note type="speaker" n="e9aa5ebf">
            Anf. 125 JONAS ERIKSSON (MP):
          </note>
          <u who="jonas_eriksson_d455a5" xml:id="i-fb138fbbcaebe549-0" n="f0f84dc2">
            <seg n="bc980073">
              Herr talman! En ansvarsfull politik handlar om att ta ansvar.
              För mig som miljöpartist är det ett ansvar inte bara för nuet
              utan också för framtiden. De beslut vi fattar i våra liv och tillsammans
              här i riksdagen påverkar inte bara oss själva utan också liv på
              andra platser och i framtiden.
            </seg>
            <seg n="5c9110be">
              Vi lever i en tid med nya utmaningar som kräver nya lösningar.
              Utarmningen av naturresurser och ekosystem ökar. Enligt Naturvårdsverket
              är det till och med mycket svårt att skapa förutsättningar för
              att på sikt nå ett flertal av de miljötillstånd som miljömålen
              uttrycker.
            </seg>
            <seg n="14347b02">
              Arbetslösheten och de sociala klyftorna växer. Sedan Sverige
              fick en borgerlig regering 2006 har människor med de allra lägsta
              inkomsterna i fått det sämre, medan de som har de högsta inkomsterna
              har fått det bättre.
            </seg>
            <seg n="832756e5">
              De finansiella kriserna avlöser varandra. Den globala skuldkrisen
              har redan skapat ett mycket osäkert läge i världsekonomin, och
              det påverkar även oss i Sverige. Arbetslösheten bedöms öka från
              redan rekordhöga nivåer.
            </seg>
            <seg n="a869dc52">
              Vårt samhälle behöver ändra färdriktning. Vad Sverige behöver
              är en politik som tar sig an de växande klimat- och miljöproblemen,
              arbetslösheten, de ökande klyftorna och den ekonomiska oron. Det
              kräver helhetssyn. Det kräver mod och ledarskap.
            </seg>
            <seg n="b67cc011">
              Herr talman! Vi i Miljöpartiet vill ta ansvar för framtiden och
              modernisera Sverige. För att klara detta behövs nytänkande. De
              olika politiska målen för ekologisk, social och ekonomisk hållbarhet
              står inte mot varandra utan kan lösas tillsammans och är också
              varandras lösningar.
            </seg>
            <seg n="6afa62c2">
              Vi behöver en grön omställning och en modernisering av samhället
              där nya jobb växer fram i tjänstesektor och i miljöteknikföretag
              men även inom industrin. Genom investeringar i forskning och utveckling
              och genom investeringar i miljövänlig och efterfrågad infrastruktur
              som järnväg och bredband, i förnybar energi och i hållbara och
              energieffektiva bostäder, i ett gemensamt ansvarstagande för varandra
              inom skola, omsorg och hälso- och sjukvård bygger vi ett samhälle
              som är starkt och rustat för framtiden.
            </seg>
            <seg n="5de3853e">
              Ett dynamiskt näringsliv där människors kreativitet, skaparlust
              och vilja att ta ansvar för framtiden tas till vara skapar förutsättningar
              både för fler jobb och för en mer hållbar ekologisk, ekonomisk
              och social utveckling. Vi vill se en grön näringspolitik där entreprenörer,
              innovatörer och forskare ges ökat utrymme. Det ska vara lika självklart
              att starta företag som att söka arbete. Vi vill underlätta för
              människor att förverkliga en personlig dröm genom att starta eget.
            </seg>
            <seg n="d9d38ad9">
              Vi vill förbättra villkoren för entreprenörskap och företagande
              genom att sänka kostnaderna för att anställa och genom att minska
              regelkrånglet.
            </seg>
            <seg n="005586c2">
              Industrin är också en nyckelaktör i denna omställning. Staten,
              näringslivet och fackföreningarna måste arbeta tillsammans för
              att utveckla industrin. Det handlar om att stimulera och stödja
              en utveckling av produktionsmetoder som använder mindre energi
              och eliminerar negativ miljöpåverkan. Det handlar om att hitta
              strategiska samarbeten, till exempel genom forsknings- och innovationssatsningar
              och genom stöd till människor under strukturomvandlingar. Det
              handlar om att främja utvecklingen av miljöteknik och miljöteknikföretag.
              Miljötekniksektorn har med rätt stöd möjlighet att bli en stor
              framtidsbransch för Sverige.
            </seg>
            <seg n="30c97b97">
              Herr talman! Företag med tio anställda eller färre utgör mer
              än 96 procent av det totala antalet företag i Sverige. De små
              företagen har en stor potential att bidra till moderniseringen
              och omställningen av Sverige till ett hållbart samhälle.
            </seg>
            <seg n="a82ba174">
              För Miljöpartiet är det viktigt med en politik som gynnar entreprenörskap
              och innovation och som underlättar för nya företag att starta
              upp, utvecklas och anställa fler. Dagens småföretag kan bli morgondagens
              storföretag.
            </seg>
            <seg n="0b5ffb0c">
              Sveriges småföretagare har pekat ut den höga nivån på arbetsgivaravgiften
              och sjuklöneansvaret som två stora hinder för att utvecklas och
              anställa fler. Vi föreslår därför en permanent sänkning av arbetsgivaravgiften
              och ett slopat sjuklöneansvar för företag med upp till tio anställda.
            </seg>
            <seg n="df756278">
              För att Sverige ska klara sig i en alltmer globaliserad värld
              med hårdnande konkurrens krävs att vi ständigt utvecklar och stimulerar
              den kunskapsintensiva industrin och tjänstesektorn. Vi vill därför
              i det närmaste fördubbla regeringens satsning på programmet Forska
              och väx.
            </seg>
            <seg n="0d94e37d">
              Även den sociala ekonomin fyller en viktig funktion i Sverige
              och kan tillgodose behov som varken den privata eller offentliga
              sektorn lyckas möta. En näringspolitik som inte stöder den sociala
              ekonomin kommer att vara onödigt sårbar och lämna många människor
              utan möjlighet att få ett arbete.
            </seg>
            <seg n="be061904">
              Vi föreslår en ökad ram till Tillväxtverket för att fördjupa
              kunskapen om och arbetet med att stötta socialt företagande runt
              om i Sverige.
            </seg>
            <seg n="e91f288e">
              Miljöpartiet vill också minska trösklarna för människor att pröva
              företagsidéer. Det vill vi göra genom att satsa på ett entreprenörskapsprogram
              i gymnasieskolan och ge Tillväxtverket resurser att hjälpa egenanställningsföretag
              att etablera sig och sprida kunskap om så kallad egenanställning.
            </seg>
            <seg n="a13ef8f5">
              Herr talman! Under ett tidsbegränsat anförande är det svårt att
              hinna redogöra för alla Miljöpartiets förslag. Innan min talartid
              tar slut vill jag dock också ta upp vikten av tillgång till startkapital
              och vikten av ett jämställt näringsliv. Många människor som har
              kommit till Sverige från andra länder har erfarenhet av att driva
              företag. De skulle ganska enkelt kunna starta liknande företag
              i Sverige men hindras ofta på grund av brist på kapital och svårigheter
              att få lån. Miljöpartiet vill därför satsa på mikrokrediter till
              företag som startas av nyanlända svenskar.
            </seg>
            <seg n="449d433c">
              Kvinnor är i dag underrepresenterade bland Sveriges företagare.
              För varje företag som startades av kvinnor förra året startade
              dubbelt så många av män. Vi vill öka jämställdheten inom näringslivet,
              bland annat för att vi är övertygade om att fler affärsidéer då
              kommer att tas till vara och nya affärsmodeller utvecklas. Vi
              föreslår därför bland annat ett ökat stöd till regionala resurscentrum
              för kvinnliga företagare.
            </seg>
          </u>
          <note n="459e30b9">
            Herr talman! Avslutningsvis yrkar jag bifall till reservation
            4.
          </note>
          <note type="speaker" n="aecd59f1">
            Anf. 126 LARS ISOVAARA (SD):
          </note>
          <u who="unknown" xml:id="i-9299b239ef25e922-13" n="57e22ced">
            <seg n="1daf3946">
              Herr talman! Jag yrkar bifall till reservation 2 och ber samtidigt
              att få notera att vi har ett särskilt yttrande under punkt 3.
            </seg>
            <seg n="60e82f60">
              Hur skulle Sverige te sig utan våra basnäringar? Jag har svårt
              att se hur vårt välstånd skulle ha kunnat utvecklas utan en satsning
              på malmen, skogen och stålet. Jag kommer ihåg tongångarna för
              snart 30 år sedan. En dåvarande minister och en så småningom blivande
              minister dömde båda ut gruvnäringen som ett meningslöst grävande
              av hål.
            </seg>
            <seg n="45d9668c">
              Sant är att det fanns problem då. Lika sant är det att finns
              problem även i dag. Men problemen i dag torde på sitt sätt vara
              betydligt angenämare än vad de var för 30 år sedan. Samhällen
              måste till och med flyttas på grund av den ökade efterfrågan på
              järnmalm.
            </seg>
            <seg n="8a1821e0">
              I utvecklandet av svensk mineralnäring bör Sveriges geologiska
              undersökning, SGU, vara en naturlig partner. Vi sverigedemokrater
              vill därför i vårt budgetförslag ge ett extra stöd just till den
              formen av engagemang.
            </seg>
            <seg n="5a4aaa9c">
              Skogsindustrin har upplevt flera konjunktursvängningar under
              dessa år, men likväl är skogsnäringen en grundbult i den svenska
              exportnäringen. Att basnäringarna har stor betydelse för Sveriges
              exportinkomster råder det inget tvivel om. Basindustrin sysselsätter
              direkt 350 000 personer, men indirekt rör det sig om långt över
              en miljon som har sin utkomst från den näringen.
            </seg>
            <seg n="f85ea4d9">
              Vi får ha i åtanke att basindustrin bland annat köper in kvalificerade
              konsulttjänster och avancerade servicetjänster. Många tjänsteföretag
              har startats just som kvalificerade underleverantörer till svensk
              basindustri. Under den senaste lågkonjunkturen var den svenska
              skogsnäringen en av de få ljuspunkterna, detta tack vare det svenska
              folkets nej till euron och ja till den svenska kronan.
            </seg>
            <seg n="2fc70dcd">
              Jag kan inte undvika att återkomma till detta med energipolitik,
              även om det inte direkt har att göra med dagens debatt som sådan.
              Men energipolitiken är en betydelsefull pusselbit i sammanhanget.
              Det måste till fasta spelregler som sträcker sig långt fram i
              detta sekel. Den elintensiva industrin förväntar sig detta.
            </seg>
            <seg n="4c927908">
              Herr talman! Sverige är en exportberoende nation. Hur vi än vrider
              och vänder på orden och döper om olika näringslivsgrenar så är
              dessa för fortsatt tillväxts skull beroende av att få tillgång
              till en större marknad. Frihandel är något som vi givetvis ska
              försvara. Tullättnader har gjort att svenska företag har fått
              tillgång till större marknader, och vi får hoppas att den trenden
              fortsätter långsiktigt, även om det har dykt upp en del mörka
              moln på himlen under den senaste tiden.
            </seg>
            <seg n="84b37bae">
              Det finns på många olika sätt stora fördelar med att inte vara
              beroende av en hemmamarknad. Att kunna dra fördel av skilda konjunkturlägen
              i olika delar av världen är ett viktigt argument. En annan sida
              av det hela är att mötet med en konkurrenssituation ute i världen
              ofta sporrar till utveckling och dynamiskt nytänkande. När det
              nu dessutom kan skönjas tecken på en konjunkturavmattning i vår
              del av världen kan det vara än viktigare att lyfta blicken bortom
              Europas horisont.
            </seg>
            <seg n="baa55245">
              Det är väsentligt med flera ben att stå på när det stormar som
              värst i våra närområden. För många småföretag kan en ökad satsning
              eller till och med en nysatsning på export vara en tröskel som
              inte alltid är helt lätt att kliva över. Att kunna erbjuda svenska
              småföretag möjlighet att ta del av de snabbt växande ekonomierna
              i Asien är en verklig utmaning, men inte desto mindre kan det
              ha stor betydelse för den svenska tillväxten på sikt.
            </seg>
            <seg n="e24e55bf">
              Sveriges export till Kina har i kronor räknat ökat med 40 procent
              bara på några få år, och jag är övertygad om att det finns mycket
              mer att göra på denna jättemarknad. Med den tillväxt som Kina
              har uppvisat under det senaste decenniet finns det helt säkert
              ett stort intresse för svenska produkter. Kina har på grund av
              den förda familjepolitiken som bekant en lite knepig demografi,
              så jag kan tänka mig att det kommer att ställas större krav på
              till exempel medicinska hjälpmedel för den åldrande kinesiska
              befolkningen.
            </seg>
            <seg n="4f6b91d5">
              Jag är övertygad om att det också kommer att ställas krav på
              miljöåtgärder i Kinas snabbt växande storstäder. Kinas städer
              växer med ca 50 000 invånare per dygn. Där finns det en möjlighet
              för svenska företag som är inriktade mot miljöteknik att visa
              framfötterna.
            </seg>
            <seg n="ecca8fad">
              Mot bakgrund av detta vill vi Sverigedemokrater därför i vårt
              budgetförslag satsa mer på exportfrämjande åtgärder. Vi har i
              vårt budgetförslag föreslagit 16 miljoner mer än i Alliansens
              budgetförslag.
            </seg>
            <seg n="79f840fc">
              Herr talman! Till sist några ord om turistnäringen. Jag har med
              glädje tagit del av Tillväxtverkets rapport om turismen i Sverige
              2010. Jag citerar:
            </seg>
            <seg n="e71e856b">
              Turismens exportvärde, mätt som utländska besökares konsumtion
              i Sverige, ökade med 1,7 procent till drygt 87 miljarder kronor
              under 2010, vilket var drygt 50 procent mer än järn- och stålexporten
              och mer än dubbelt så mycket som värdet av den svenska personbilsexporten.
            </seg>
            <seg n="c6ab8c7e">
              Inget är dock så bra att det inte kan bli bättre. Vi sverigedemokrater
              har därför i vårt särskilda yttrande påpekat att stödet för att
              främja turismen i Sverige bör öka i förhållande till regeringens
              satsning.
            </seg>
          </u>
          <note type="speaker" n="61ccec45">
            Anf. 127 KENT PERSSON (V):
          </note>
          <u who="kent_persson_8dd737" xml:id="i-daead04a3e52187a-0" n="97f32743">
            <seg n="c947197d">
              Herr talman! Jag vill börja med att yrka bifall till reservation
              3 i betänkandet. Jag kommer att prata om innovationspolitiken
              eller bristen på innovationspolitik i mitt anförande.
            </seg>
            <seg n="0b2d4ef3">
              Sveriges framtida välfärd är liksom sysselsättningen helt beroende
              av att industri- och tjänsteproduktionen hela tiden förnyas. Vi
              kan inte stillasittande vänta in marknadens lösningar, utan här
              krävs ett medvetet agerande från regeringens sida. Det gäller
              infrastruktursatsningar, utbildning och hårdare kontroll över
              den finansiella marknaden. Men det behövs också riskkapital som
              stöd, för att få till nya företag och ny sysselsättning i Sverige.
            </seg>
            <seg n="ba02e8df">
              Vi kan inte ligga kvar i hängmattan och lapa sol och tro att
              stekta sparvar regnar från himlen. Den tiden är faktiskt förbi.
              Läget i dag är betydligt mycket allvarligare än vad man kanske
              tror när man tittar på den exportstatistik som presenteras.
            </seg>
            <seg n="5004a124">
              För ett år sedan höll jag ett anförande i kammaren under den
              allmänpolitiska debatten om näringspolitiken. Jag kunde då konstatera
              att läget såg bra ut, att sysselsättningen ökade och att exporten
              gick väldigt bra. Men om man läste statistiken kunde man också
              se att det bakom hörnet redan det här året väntade en nedgång
              av exporten.
            </seg>
            <seg n="d06097a6">
              Vad är egentligen problemet i svensk industripolitik? Det man
              kan se, om man börjar studera det hela, är att produktiviteten
              i svensk industri har sjunkit de senaste tre åren. Att den ökade
              2010 berodde på att det skedde från en oerhört låg nivå. Nu håller
              den på att sjunka igen. Vad beror det på? Det beror på att vi
              är väldigt beroende av basnäringen skog och mark samt lastbilar.
              De är lågproduktiva, framför allt när det gäller råvaruleverantörer.
            </seg>
            <seg n="d71f8dd0">
              Den andra delen som gör att vi är oerhört sårbara är att vi är
              ett litet land med stor export, där 50 procent av vår bnp är beroende
              av exporten. Tittar vi på vilka länder vi exporterar till ser
              vi att det till 70 procent är till Europa och 3 procent till Asien.
              Det är allvarligt ur det perspektivet att det är en enorm kris
              i Europa, där efterfrågan faller och där arbetslösheten ökar,
              vilket direkt får återverkningar på svensk industri och export.
            </seg>
            <seg n="27fb5ac0">
              Vi kan också se att världskartan håller på att ritas om, från
              de rika industriländerna till de nya länderna i Asien, BRIC-länderna,
              Brasilien, Indien, Kina. Men där finns vi inte. Vi har missat
              det. Vi har tappat exportandelar de senaste åren.
            </seg>
            <seg n="e746952d">
              Under perioden 19932000 ökade industriexporten från Sverige.
              Från 2000 fram till i dag har den minskat konstant nästan samtliga
              år. Under fyra av de åren har vi haft en borgerlig regering.
            </seg>
            <seg n="40292bd2">
              Det beror på att vi har en regering som inte tar tag i de stora
              utmaningar som vi har. I stället för att satsa på innovationer
              och utveckling av företag har man satsat på hushållsnära tjänster.
              Mitt under brinnande kris, när Astra Zeneca varslade 900 forskare,
              orkade vi inte lyfta blicken och diskutera det som är den stora
              utmaningen. Vi diskuterade i stället hushållsnära tjänster.
            </seg>
            <seg n="4c087202">
              Ytterst få noterade att det här var väldigt allvarligt. I dag
              kan vi se att Astra Zeneca ska göra sig av med 1 400 forskare.
              En del kommer att få jobb i Mölndal, en del förhoppningsvis i
              det nya kluster som växer upp i Lund. Men det är inte tack vare
              regeringens aktiva politik, utan det beror på att det har funnits
              lokala företrädare som har jobbat för att försöka samordna det
              hela.
            </seg>
            <seg n="7662883c">
              Det finns mycket att fundera över när man läser regeringens proposition
              när det gäller näringspolitiken. Sverige är ett industriland,
              men vi har ingen industripolitik. Vi har inte haft det på många
              år.
            </seg>
            <seg n="94958384">
              När man säger att tjänstenäringen är det viktiga som växer här
              i Sverige ska man komma ihåg att industrin har outsourcat en stor
              del av sin verksamhet, som i dag finns i den statistikgrupp som
              kallas tjänsteföretag. Det andra är att en stor del av tjänstenäringen
              består av restauranger, frisörer och så vidare som är helt beroende
              av hur hushållens ekonomi växer. För hushållens ekonomi är det
              helt avgörande att vi har en industripolitik och en export som
              går bra.
            </seg>
            <seg n="007f4e77">
              Det behöver göras mycket i Sverige. Vi satsar mycket på forskning
              i Sverige, och det är bra. Men vi får ut väldigt lite av den forskningen.
              Vi ligger i topp när det gäller forskning. Men när det gäller
              att kommersialisera, att göra affärer av de idéer och innovationer
              som finns, ligger vi i botten i OECD-statistik. Vi ligger också
              i botten i OECD-statistiken när det gäller investeringar i Sverige,
              från 2006 fram till 2010. Det säger mycket om att vi inte har
              tagit tag i de utmaningar som vi behöver ta tag i.
            </seg>
            <seg n="0726d5a0">
              När det gäller forskning är vi till 75 procent beroende av våra
              stora företag. En tredjedel av forskningen står Ericsson och Astra
              Zeneca för. Då kan vi förstå hur pass allvarlig den här situationen
              är, om vi inte förmår att göra någonting åt den.
            </seg>
            <seg n="4a312edf">
              Vänsterpartiets politik i den här frågan är egentligen att vi
              ska utgå från de stora samhällsutmaningar vi har, de globala utmaningarna,
              alltså klimat- och miljöfrågan, samt hälsan, som är kopplad till
              åldrande och ökad befolkning. Gör vi det är vi åtminstone inne
              på rätt spår.
            </seg>
            <seg n="b556d55b">
              Men i en innovationspolitik, som vi ser det från Vänsterpartiet,
              behövs det också aktiva statliga åtgärder. Vi föreslår ett forskningsavdrag,
              ett skatteincitament för forskning och utveckling för små och
              medelstora företag. Modeller finns att hämta från andra länder.
              Norge är ett av de länder där det här har visat sig framgångsrikt.
            </seg>
            <seg n="675c949c">
              Vi föreslår att vi ska inrätta en riskkapitalfond för att helt
              enkelt hjälpa till att få statligt riskkapital där det i dag saknas.
              Det gäller alltså mellan det första skedet och det skede när företagen
              är mogna för där finns det. Det är det som man kallar dödens dal.
              Där behövs det aktiva åtgärder, och vi föreslår en statlig riskkapitalfond.
            </seg>
            <seg n="7221c7f0">
              Vi behöver också ha statliga medel för såddfinansiering, testbäddar
              och demonstrationsanläggningar där det finns möjlighet att under
              längre tid testa uthålligheten för nya innovationer som är på
              gång, som ännu inte är mogna.
            </seg>
            <seg n="8472c2d9">
              Det är riskkapital, för vi vet inte om det här kommer att bära
              frukt och bli nya produkter eller tjänster. Där går inte det privata
              riskkapitalet in i dag det är en för stor risk. Det finns på andra
              håll i stället, inom sjukvård och inom skola, där risken är minimal
              och där man är helt oberoende av konjunkturuppgångar. Det här
              finns ju hela tiden.
            </seg>
            <seg n="702edeca">
              Det finns alltså en hel del för regeringen att göra.
            </seg>
            <seg n="2fa460e1">
              Det finns en satsning som jag nu vill beröra. Det gäller lagen
              om offentlig upphandling. Den behöver ses över. Vi behöver också
              och det vet jag att regeringen sitter och jobbar med vässa den
              och skärpa till den. Det gäller det som man kallar innovativ upphandling.
              Upphandlingen innehåller då alltså en viss teknisk nivå med forskning
              och utbildning. Jag pratar inte om att man handlar upp redan befintlig
              teknisk kunskap, utan man går ett steg längre, som man har gjort
              i andra länder. Det finns exempel på det. Det skulle åtminstone
              vara ett steg i den riktningen, så att vi får någon form av innovativ
              politik här i Sverige.
            </seg>
            <seg n="c716cb31">
              Avslutningsvis, herr talman, kan jag inte låta bli att säga:
              I brist på politik hotar regeringen med att lagstifta det gäller
              lagen om valfrihet om inte kommunerna rättar in sig i leden och
              öppnar för konkurrens.
            </seg>
            <seg n="b2e3d3c1">
              Det är väl som Torgny Lindgren så vackert har skrivit en gång
              i tiden i den vackra boken Norrlands Akvavit :
            </seg>
            <seg n="798c22b3">
              Det var en stor glädje att det fanns gamla och sjuka att vårda.
              Den dag ingen längre behövde vårdas var det slut med bygden. Ja,
              de sjuka och döende var en välsignelse. De utgjorde basen för
              näringslivet i trakten. Det var de enda som behövde föröka sig.
            </seg>
          </u>
          <note type="speaker" n="c7ab9b7a">
            Anf. 128 MATS ODELL (KD):
          </note>
          <u who="mats_odell_60393f" xml:id="i-34babc92c7a7740a-0" n="03c279e1">
            <seg n="57b55087">
              Herr talman! Vi har att se fram emot en trevlig och kanske lång
              kväll tillsammans. Jag kommer tillsammans med mina allianskamrater
              att presentera vår syn på näringspolitiken. Min uppgift nu är
              att tala om den allmänna inriktningen på näringspolitiken.
            </seg>
            <seg n="bb2d5856">
              Det är klart att alla inser att målet för näringspolitiken är
              just att stärka den svenska konkurrenskraften och skapa förutsättningar
              för fler jobb i fler och växande företag. Det är bara så som vi
              kan vända utvecklingen för de människor som fortfarande befinner
              sig i ett utanförskap, någonting som jag tror att vi alla här
              gemensamt är besjälade av att medverka till.
            </seg>
            <seg n="e60bf8f0">
              Goda villkor för företagande är avgörande för ekonomisk tillväxt.
              För att uppnå en hög nivå på privata investeringar, som redan
              har efterlysts här, krävs det att Sverige har ett bra företagsklimat.
              Politiken ska bidra till en hög produktivitetstillväxt det har
              också berörts här i talarstolen. Men det handlar om att skapa
              goda förutsättningar för konkurrens, forskning, innovation och
              lärande och kanske inte om att pytsa ut pengar till olika myndigheter
              i första hand.
            </seg>
            <seg n="a54643f8">
              Ett konkurrenskraftigt näringsliv förutsätter, som sagt, ett
              gott företagsklimat. Det skapas genom insatser på många olika
              områden. Det handlar om skatter, om transporter, om it, om forskning,
              om utbildning, om handels- och investeringsfrämjande, om hur arbetsmarknaden
              fungerar, om sociala trygghetssystem för företagare, om energi,
              om miljö, om landsbygdsutveckling, om kultur och om regional tillväxt.
              Ja, allt det är bara exempel på områden som har stor betydelse
              för näringslivets utveckling.
            </seg>
            <seg n="fe15bea7">
              Det är klart att den alltmer globaliserade ekonomin innebär stora
              möjligheter. Men det innebär också en ökad konkurrens för de svenska
              företagen. Ett bra entreprenörs- och företagsklimat är, som sagt,
              avgörande för att ekonomin ska växa och vara livskraftig. Men
              det krävs också en positiv och öppen attityd till företagande
              och företagsamhet för ett ökat nyföretagande.
            </seg>
            <seg n="ab5d9247">
              Fler företag och jobb kräver ett dynamiskt näringsliv med fler
              innovationer, och när ny kunskap och nya idéer omsätts i lönsamma
              verksamheter och nya produkter och tjänster skapas bättre förutsättningar
              för en långsiktigt hållbar tillväxt i hela landet.
            </seg>
            <seg n="e88ccc8d">
              Herr talman! Jag menar att regeringen bedriver en tillväxtpolitik
              som utgår från företagarperspektivet och som syftar till att skapa
              bättre förutsättningar för nystart av företag och tillväxt. Jag
              nämnde att det är många politikområden som är avgörande, men det
              handlar också om att näringspolitiken utgår från olika perspektiv.
              Makroekonomisk stabilitet är oerhört viktigt. Goda ramvillkor
              för företagande och näringspolitiska insatser är också nödvändiga
              för att främja en sådan här tillväxt.
            </seg>
            <seg n="bea19376">
              Det här ställer krav på en flexibel arbetsmarknad, en väl fungerande
              kapitalmarknad, en utformning av skattesystemet som främjar att
              företag startas och växer och en anpassning av trygghetssystemen
              till företagarnas behov.
            </seg>
            <seg n="bba0486d">
              För att skapa förutsättningar för fler växande företag behövs
              både generella och riktade insatser för företagande. För att fler
              ska bli företagare krävs att fler individer ser företagande som
              lika självklart som en anställning.
            </seg>
            <seg n="1de35576">
              Nu är det främst inom tjänstesektorn som nya företag etableras,
              och det är också där många av de växande företagen är verksamma.
              Dessa nya företag stärker konkurrensen och bidrar därmed också
              till utvecklingen av befintliga företag, och det förbättrar förutsättningarna
              för tillväxt och ökad sysselsättning.
            </seg>
            <seg n="630d13a4">
              I den takt som Sverige i allt högre grad blir en kunskapsbaserad
              ekonomi ökar också betydelsen av tjänsteinnovationer. Kvällens
              utgiftsområde 24, Näringsliv, rymmer väldigt många olika insatser
              för att främja alla de här sakerna som jag nu har talat om. Det
              handlar väldigt mycket om generella insatser men också om insatser
              för att främja forskning, utveckling och innovation, konkurrensfrämjande
              åtgärder och regelförenkling.
            </seg>
            <seg n="f605f14a">
              Det rör sig också, herr talman, om mer riktade insatser, som
              åtgärder för att främja kvinnors företagande, företagande bland
              personer med utländsk bakgrund, social ekonomi och socialt företagande.
            </seg>
            <seg n="50cd68ef">
              Nu har vi ett antal kommittémotioner från både Socialdemokraterna
              och Vänsterpartiet där man efterfrågar att riksdagen ska göra
              uttalanden i allmänna termer om näringspolitikens inriktning,
              om företagsfrämjande och om innovationsstrategi. Jag vill i det
              sammanhanget lyfta fram vad som sägs i budgetpropositionen om
              detta, nämligen att det krävs en ständig förnyelse för att Sverige
              ska behålla och stärka sin position som ett innovationsland i
              den globala konkurrensen, eftersom innovationsklimatet i andra
              länder hela tiden utvecklas. Långsiktiga och kraftfulla satsningar
              från privata och offentliga aktörer på innovationsaktiviteter
              som forskning och utveckling är också avgörande för framgångsrika
              företag.
            </seg>
            <seg n="13dfed4c">
              Den nationella innovationsstrategi som regeringen började arbeta
              med under 2011 bygger just på att det svenska näringslivet måste
              utveckla sin innovationsförmåga. Det är helt avgörande. Det har
              också berörts att Sverige ligger väldigt högt när det gäller forskning
              och utvecklingsinsatser men att vi inte är så bra ännu på att
              kommersialisera dem. Där är det väldigt viktigt att de näringspolitiska
              insatser som görs är ägnade att lyfta också kommersialiseringen
              av innovationerna i Sverige.
            </seg>
            <seg n="445d9204">
              I replikskiftet kommer vi, antar jag, att återkomma till vad
              olika partier har för förslag och hur det påverkar möjligheterna
              att kommersialisera innovationer i Sverige.
            </seg>
            <seg n="bdfcadf9">
              Inom EU och OECD framhåller man också betydelsen av vetenskaplig
              kunskap för innovation samtidigt som man pekar på att också andra
              källor till kunskap hos användare, entreprenörer och medarbetare
              behöver betonas mer än tidigare. Det handlar om regelverken som
              främjar innovation. Det är väldigt viktigt. It och internets betydelse
              för innovation lyfts också fram både av OECD och EU, liksom innovationsförmågan
              i både små och medelstora företag men också offentliga aktörer,
              till exempel genom offentlig innovationsupphandling.
            </seg>
            <seg n="7f3d8a99">
              Enligt Innovationsupphandlingsutredningens betänkande kan innovationsvänlig
              upphandling och innovationsupphandling stärka den offentliga verksamhetens
              förnyelse, kvalitet och effektivitet. Regeringen gör bedömningen
              att offentlig upphandling kan vara en drivkraft för innovation
              och därmed också bidra till förbättringar av offentliga tjänster.
              Här är satsning på information om möjligheterna att upphandla
              innovationer väldigt viktiga.
            </seg>
            <seg n="1cb2fd75">
              Regeringen föreslår också i budgetpropositionen att Vinnova ska
              få ytterligare 24 miljoner under nästa år och därefter 9 miljoner
              årligen för att just stödja uppbyggnaden och utbytet av kompetens,
              metod och erfarenhet för innovationsupphandling som ett komplement
              till det ordinarie upphandlingsstödet.
            </seg>
            <seg n="476075a5">
              Jag vill också nämna att regeringen 2010 utformade en strategi
              för ökad tjänsteinnovation. Det var ett steg mot en politik för
              innovation som omfattar alla aspekter av innovation och alla delar
              av samhället. Genomförandet av tjänsteinnovationsstrategin har
              hittills fokuserat på att utveckla innovations- och näringspolitiska
              myndigheters verksamheter. Inom ramen för arbetet med strategin
              för en ökad tjänsteinnovation har man konstaterat att statistiken
              har brister och att olika indikatorer behöver utvecklas. Därför
              kommer också regeringen att ge Statistiska centralbyrån i uppdrag
              att samverka med Tillväxtanalys och Vinnova för att utveckla indikatorer
              för innovation.
            </seg>
          </u>
          <note n="29a6d97a">
            I detta anförande instämde Jonas Jacobsson Gjörtler, Olof Lavesson,
            Hans Rothenberg och Boriana Åberg (alla M) samt Helena Lindahl
            och Marie Wickberg (båda C).
          </note>
          <note type="speaker" n="698bc6a2">
            Anf. 129 BÖRJE VESTLUND (S) replik:
          </note>
          <u who="borje_vestlund_809cde" xml:id="i-822094e23c9aef72-0" n="da085e4a">
            <seg n="1743f23c">
              Herr talman! Det var många vackra ord om näringspolitiken. Tyvärr
              finns det få exempel på hur detta ska omsättas i praktiken. Jag
              tänkte dock inte ta så mycket om det i mitt replikskifte, utan
              jag tänkte ställa tre frågor till Mats Odell.
            </seg>
            <seg n="519a7c9d">
              Vi pratar väldigt ofta om begreppet nya och växande företag,
              och jag vill ta upp frågan om växande företag. Det finns få exempel
              på företag som växer från små företag till medelstora företag.
              Det finns ännu färre exempel på medelstora företag som växer till
              att bli nya Ericsson och nya Astra Zeneca nya aktörer på den marknad
              som kanske till viss del inte kommer att vara lika aktuell om
              några år.
            </seg>
            <seg n="fa6eb823">
              Då är min fråga till ordföranden för näringsutskottet, Mats Odell:
              Vilka åtgärder har ni när det gäller detta? Ni har ju bara funderat
              och utrett, och när ni har utrett färdigt så kommer ni tillbaka
              med ett betänkande, och så ska ni utreda en liten stund till om
              hur vi ska få företag att växa.
            </seg>
            <seg n="46c406d2">
              Den andra frågan är: Var finns Annie Lööf? Varför är hon aldrig
              aktuell för någon riksdagsdebatt som handlar om näringspolitik?
            </seg>
            <seg n="896c4ba0">
              Den tredje frågan gäller Saab. Varför har man inte kunnat ta
              denna fråga som handlar om hur man ska få den här aktivitetsplanen,
              aktiviteterna man skulle kunna göra som Annie Lööf presenterade
              för oss i utskottet? Hon talade om att man har en beredskap för
              vad som händer.
            </seg>
            <seg n="82e4142b">
              Det var mina konkreta frågor.
            </seg>
          </u>
          <note type="speaker" n="f442450f">
            Anf. 130 MATS ODELL (KD) replik:
          </note>
          <u who="mats_odell_60393f" xml:id="i-34babc92c7a7740a-1" n="03c279e1">
            <seg n="605e782c">
              Herr talman! Det är spännande frågor som Börje Vestlund ställer.
              Hur får man små företag att växa till medelstora företag, och
              hur får man medelstora företag att växa till Ericsson och motsvarande?
            </seg>
            <seg n="e040872e">
              Jag tror att det är väldigt olika vilka målsättningar företagare
              har. En del vill växa; andra vill inte växa. En del har bärkraftiga
              affärsidéer som kan skalas upp så att de blir globala. Ikea är
              ett sådant exempel. Det kan handla om en innovation. Våra största
              börsföretag är ofta byggda på innovationer i slutet av 1800-talet
              och början av 1900-talet.
            </seg>
            <seg n="4666eafb">
              Det handlar också om att det finns lämpliga aktörer som kan ta
              ett familjeföretag vidare. Då finns det i Sverige olika aktörer.
              Vi har en grupp som i dag är ganska hårt ansatt av olika skäl:
              riskkapitalbolagen som man benämner som om de nästan har bovstatus.
            </seg>
            <seg n="e469dde8">
              Sanningen är, herr talman, att exempelvis ordföranden för IF
              Metall, Stefan Löfvén, sade på ett seminarium i Almedalen för
              två somrar sedan att deras medlemmar har ett större inflytande
              i private equity-ägda företag än i börsnoterade företag. Där finns
              ägarna närmare. Där är det ett större inflytande och en bättre
              löneutveckling.
            </seg>
            <seg n="d77189ed">
              Jag vill peka på att den typ av företag som går in i till exempel
              ett familjeföretag och sätter in kapital och kompetens är ett
              av de bästa exemplen på hur mindre företag har kunnat växa och
              bli större. Det behövs andra metoder också, men det är aktörer
              som i Sverige har varit väldigt duktiga på detta. Jag tycker att
              det är viktigt att nämna det i det här sammanhanget.
            </seg>
          </u>
          <note type="speaker" n="a21e21d3">
            Anf. 131 BÖRJE VESTLUND (S) replik:
          </note>
          <u who="borje_vestlund_809cde" xml:id="i-822094e23c9aef72-1" n="da085e4a">
            <seg n="e3a2a269">
              Herr talman! Jag fick svar på en fråga i alla fall. Får jag bara
              säga att vi vet att det inte är jättesvårt att få finansiering
              upp till 5 miljoner, även om det kan ha sina svårigheter också,
              eller över 20 miljoner, men däremellan är det svårt att få finansiering
              till företagen. Det är ju där som staten skulle kunna vara en
              aktör. Frågan är hur mycket aktör staten vill vara.
            </seg>
            <seg n="2c411b1c">
              Sedan återstår mina frågor om Saab. Hur var det med beredskapsplanerna
              för Saab, och var är Annie Lööf?
            </seg>
          </u>
          <note type="speaker" n="14281dce">
            Anf. 132 MATS ODELL (KD) replik:
          </note>
          <u who="mats_odell_60393f" xml:id="i-34babc92c7a7740a-2" n="03c279e1">
            <seg n="0263f2a4">
              Herr talman! Den sista frågan kan jag lätt svara på: Vet ej.
              Jag vet inte var Annie Lööf är.
            </seg>
            <seg n="89485f25">
              När det gäller Saab finns det en beredskap. Regeringen satsar
              i budgetpropositionen 1,6 miljarder extra för 2012 för insatser
              i arbetsmarknadspolitiken. Det är en kraftig förstärkning av Arbetsförmedlingen
              och annat sådant som behövs.
            </seg>
            <seg n="4cefca80">
              Vad som kommer att hända med Saab vet vi inte. Vi vet att bolaget
              har varit oerhört intressant för ett antal kinesiska aktörer.
              Jag har i dag sett olika uppgifter om vilka som kan vara intresserade
              av att driva det här företaget vidare. Ingen av oss vet detta
              i dag, men jag tror att jag vågar säga att regeringen har gjort
              vad man har kunnat. Man har snabbt expedierat när det har kommit
              begäran från Saabs ledning om att exempelvis få förändringar i
              de panter som staten har haft. Det har varit det mest konkreta
              som har kommit från Saab till regeringen. Och man har varit en
              samtalspartner. Men man har icke varit en aktör i den här processen.
            </seg>
            <seg n="8df0550b">
              Nu har staten en stor beredskap för att bidra till att de som
              i olika skeden inte kommer att få fortsätta att arbeta inom Saab
              Automobil också kan komma vidare på arbetsmarknaden.
            </seg>
          </u>
          <note type="speaker" n="5e74bce1">
            Anf. 133 KENT PERSSON (V) replik:
          </note>
          <u who="kent_persson_8dd737" xml:id="i-daead04a3e52187a-1" n="97f32743">
            <seg n="c2942e06">
              Herr talman! Det var väldigt vältaligt av Mats Odell, mycket
              positiva, värdeladdade ord som togs upp. Men de frågor som du
              tog upp saknar konkret politiskt innehåll. Du pratade om produktiviteten,
              att näringslivet ständigt behöver förnyelse.
            </seg>
            <seg n="0edd0b90">
              När vi har haft och har ett produktivitetsbortfall i svensk industri
              är det faktiskt allvarligt, väldigt mycket beroende på att vi
              är och har varit en råvaruförsörjare. Vi säljer väldigt mycket
              malm och skog i dag. Det är väl bra, men var är politiken när
              vi går till nästa steg i värdekedjan? Eller ska vi ständigt förbli
              producenten av råvaror? Risken är stor. Malmen och skogen samt
              maskindelar är ju de stora delarna i svensk nettoexport i dag,
              om vi talar om inkomster.
            </seg>
            <seg n="3eb1feff">
              I den andra delen tog du upp regelförenkling och att det var
              viktigt med trygghetssystem för företag. Det första ni gjorde
              var att ändra och faktiskt försämra trygghetssystemet för företagen
              genom att förlänga antalet karensdagar. Nu är det på väg att återställas
              igen med tanke på återställare.
            </seg>
            <seg n="08114a5f">
              Jag tänker ta upp sjuklöneansvaret som en form av regelförenkling
              som är väldigt väsentlig när det gäller trygghetssystemen. Vänsterpartiet
              har drivit den frågan i åtta nio år, tror jag att det är, och
              har alltid blivit ifrågasatt för den delen. Nu vet jag att Miljöpartiet
              har svängt i den frågan. Det är jag glad över. Jag hoppas att
              även andra kommer att göra det.
            </seg>
            <seg n="0ad33898">
              Hur ser Mats Odell på sjuklöneansvaret för småföretag? Är ni
              beredda att sänka det?
            </seg>
          </u>
          <note type="speaker" n="8e3088a5">
            Anf. 134 MATS ODELL (KD) replik:
          </note>
          <u who="mats_odell_60393f" xml:id="i-34babc92c7a7740a-3" n="03c279e1">
            <seg n="b1a66aca">
              Herr talman! Låt mig börja med den senaste frågan, om jag är
              beredd att göra någonting åt sjuklöneansvaret. Jag kan bara tala
              för mitt eget parti. På vårt riksting i somras beslutade vi att
              avskaffa eller minimera kostnaderna för småföretagens sjuklöneansvar.
              Det var ett beslut som togs av vårt riksting och det är någonting
              som jag kommer att arbeta för.
            </seg>
            <seg n="a44af24b">
              När det gäller produktivitet är det ju så att det finns olika
              typer av produktivitet. Nu talar Kent Persson om gruvindustrin,
              malmen och skogen. Jag skulle ändå vilja säga att svensk gruvindustri,
              exempelvis LKAB, men också andra företag, är mycket produktiv.
              Det görs nu också stora investeringar i Malmbanan. När det gäller
              hela den processen är det bara att titta på lönsamheten i verksamheten
              som är helt fantastisk jämfört med andra länders gruvindustri.
              Jag tror att vi står oss väl när det gäller både malmen och skogen
              i fråga om produktivitet.
            </seg>
            <seg n="b2c87fc4">
              Produktivitet hänger ju ofta, Kent Persson, samman med hur många
              anställda det är i förhållande till omsättningen. Produktiviteten
              sjunker när man anställer fler människor, innan de har blivit
              fullt produktiva i en verksamhet. När vi har en lågkonjunktur
              brukar produktiviteten gå upp och när konjunkturen sedan vänder
              och man börjar nyanställa människor sjunker den.
            </seg>
            <seg n="4dad1bb6">
              Jag tror att Sverige ligger väl till när det gäller produktivitetsutveckling.
              Jag håller med Kent Persson om att vi ska hålla ett öga på detta,
              men det är inte en statlig uppgift att främja produktivitet i
              näringslivet. Det måste ske genom allmänt goda villkor för företagande
              och att det finns ett sådant regelverk som gör det möjligt att
              upprätthålla produktiviteten. Det finns det, skulle jag vilja
              säga, i huvudsak i Sverige. Det är betydligt värre i länder som
              Spanien och andra länder där man har en oerhört rigid arbetsrätt.
            </seg>
          </u>
          <note type="speaker" n="c89f10ad">
            Anf. 135 KENT PERSSON (V) replik:
          </note>
          <u who="kent_persson_8dd737" xml:id="i-daead04a3e52187a-2" n="97f32743">
            <seg n="5b16cecb">
              Herr talman! Först tycker jag givetvis att det är väldigt bra
              att Kristdemokraterna också har anammat det vi säger om sjuklöneansvaret
              för småföretag. Jag tror att vi börjar närma oss en majoritet
              i riksdagen för att kunna få igenom detta. Det är i sådana fall
              en av de viktigare reformerna för väldigt små företag.
            </seg>
            <seg n="5fa316bc">
              När det gäller produktiviteten kan jag bara hänvisa till vad
              OECD skriver, att kunskapsinnehållet i svensk export är lägre
              än i motsvarande länder. Många av de industrianställda finns i
              branscher som klassas som låg- och mellanteknologiska. Det är
              deras analys när de går igenom detta.
            </seg>
            <seg n="9d1e7b1d">
              Det här får givetvis återverkningar. Det är inte genom låga löner
              som vi ska konkurrera med vår omgivning. Vi måste höja värdet
              på varje arbetad timme i den varu- eller tjänsteproduktion vi
              har. Det är endast på det sättet som produktiviteten kan öka och
              vi får en tillväxt.
            </seg>
            <seg n="1e4f768b">
              Sedan behövs det andra, också politiska, åtgärder givetvis om
              det här ska lyckas. Vi behöver ha stöd för exportindustrin så
              att den kommer ut, framför allt riktat till de små och medelstora
              företagen. Det är ju det som det handlar om. Vi har halkat efter.
              Vi har varit ganska nöjda. Vi har legat där vi ligger, och vi
              tror att det regnar stekta sparvar från himlen. Den tiden är förbi.
            </seg>
            <seg n="b4f5c740">
              Om vi tittar på industriinvesteringar ser vi att vi också där
              ligger i botten enligt OECD-statistiken, och vi tappar exportandelar
              gentemot våra konkurrenter. Läget är faktiskt allvarligt.
            </seg>
          </u>
          <note type="speaker" n="df5bf08f">
            Anf. 136 MATS ODELL (KD) replik:
          </note>
          <u who="mats_odell_60393f" xml:id="i-34babc92c7a7740a-4" n="03c279e1">
            <seg n="231226cb">
              Herr talman! Jag håller med Kent Persson om att det är viktigt
              att vi hela tiden inriktar politiken på att Sverige ska kunna
              höja sig i värdekedjan och så att säga ha mer added value i det
              som både konsumeras här hemma och det som vi exporterar.
            </seg>
            <seg n="33ce24e4">
              Jag skulle nog vilja säga att svensk gruvindustri ligger högt.
              Ta pellets till exempel, som har utvecklats här. Lönsamheten för
              de produkter som exporteras från svensk råvaruexport är extremt
              hög jämfört med andra länder. Även här har Sverige faktiskt lyckats.
              Men det är klart att ett land som har både skog och malm som något
              av en ryggrad i sin näringslivsstruktur och därtill förädling
              av de här råvarorna är väldigt känsligt för detta.
            </seg>
            <seg n="2556578c">
              Kunskapsinnehållet i svensk export är låg, säger Kent Persson.
              Ändå måste man konstatera att det är svensk exportindustri som
              är det stora dragloket också nu. I den konjunktursituation som
              vi befinner oss i är det fortfarande exporten som drar. Jag välkomnar
              alla initiativ som på ett långsiktigt hållbart sätt ytterligare
              kan höja kunskapsinnehållet här. Men jag är inte säker på att
              alla de förslag som finns i oppositionens motioner skulle bidra
              till detta, om jag uttrycker mig försiktigt.
            </seg>
          </u>
          <note type="speaker" n="7942ef54">
            Anf. 137 HANS ROTHENBERG (M):
          </note>
          <u who="hans_rothenberg_353d06" xml:id="i-20ad521312859bcc-0" n="f8f8003c">
            <seg n="3da4375f">
              Herr talman! Ett livskraftigt och dynamiskt näringsliv är en
              central förutsättning för ökad sysselsättning. Det är grunden
              för arbete, hållbar tillväxt och välfärd. Det här läggs inom fri
              företagsamhet.
            </seg>
            <seg n="68f884b5">
              Genom att stärka entreprenörskapet och bredda näringslivet blir
              det fler som kan och vill driva företag, inte minst bland kvinnor,
              unga personer och personer med utländsk bakgrund. Det är angeläget
              att fortsätta arbetet med att förenkla vardagen för entreprenörer
              och företag och förbättra trygghetssystemen för företagare.
            </seg>
            <seg n="04b371c4">
              Det är också betydelsefullt att det svenska skattesystemet utformas
              så att Sverige är ett attraktivt land att driva företag i, att
              investera i och att arbeta i. Det börjar någonstans med att man
              har en idé. Kreativiteten kräver tillåtande miljöer där man accepterar
              och tar till vara människors kunskap och ger möjlighet att pröva
              idéer, att våga göra fel.
            </seg>
            <seg n="5392549e">
              När kreativa idéer har kommit vidare till att växa krävs kapitalförsörjning.
              Kapitalförsörjning ska ge möjlighet till att skapa morgondagens
              innovationer och förnyelser. En innovation blir inte sin egen
              affär av sig själv. Det krävs att den kan kommersialiseras. Därför
              är det viktigt att det i Sveriges affärsklimat ges möjlighet till
              företagsutveckling för såväl befintliga företag som mindre och
              nya företag. Det här kräver förenklingar.
            </seg>
            <seg n="679517f1">
              Sverige är redan världens mest kreativa land, enligt en kanadensisk
              studie. Där jämför man antalet sökta patent per invånare. Man
              tittar på öppenhet, tolerans och andelen sysselsatta i kreativa
              yrken. Martin Prosperity Institute i Kanada har listat världens
              82 mest kreativa länder. Där hamnar Sverige i topp, tätt följt
              av USA, Finland och Danmark. Rapporten bygger på forskaren Richard
              Floridas teorier. Den visar att länder med högt värde på kreativitetsskalan
              inte bara har god ekonomisk tillväxt utan också har lyckligare
              invånare. Länder som ligger högt upp på listan är också mer jämlika.
            </seg>
            <seg n="e81055ff">
              Tillgång till kapital är en grundläggande förutsättning för start
              och expansion av kreativa idéer som ska bli företag. Marknadskompletterande
              finansiering via de statliga aktörerna bidrar till en förbättrad
              finansieringssituation i skeenden och i segment där den privata
              marknaden verkar i begränsad utsträckning. Antalet företag som
              ägs eller leds av kvinnor som beviljats lån har fortsatt att öka
              i Sverige. Likaså gäller det den ökande andelen låntagare med
              utländsk bakgrund, som faktiskt utgjorde 21 procent förra året.
            </seg>
            <seg n="c03b818d">
              Ett viktigt insatsområde är marknadskompletterande finansieringsinsatser
              till små och medelstora företag. Många gånger krävs en extern
              finansiering i samband med företagsstart men även i skeden av
              utveckling och expansion. Insatser för att främja företags kapitalförsörjning
              är därför en självklar del i Alliansens arbete med att förbättra
              företags- och innovationsklimatet. För att bättre ta till vara
              potentialen till innovation och tillväxt hos företag i hela landet
              avser regeringen att reformera det statliga riskkapitalsystemet.
              Under såväl perioder med hög ekonomisk tillväxt som vid ekonomisk
              tillbakagång bör de statliga finansieringsinsatserna till företag
              vara marknadskompletterande.
            </seg>
            <seg n="f3ee543f">
              Herr talman! För att Sverige ska behålla och stärka sin position
              som innovationsland i den globala konkurrensen krävs ständig förnyelse
              eftersom innovationsklimatet i andra länder också utvecklas. Långsiktiga
              och kraftfulla satsningar från privata och offentliga aktörer
              på innovationsaktiviteter som forskning och utveckling är helt
              avgörande för framgångsrika företag och för bättre livskvalitet
              för alla invånare. I arbetet med den tidigare nämnda nationella
              innovationsstrategin kommer därför frågan om en ökad samordning
              av innovationspolitiken med andra politikområden att behandlas.
              I internationella jämförelser av länders innovationsklimat ligger
              Sverige sedan många år bland de främsta. Det gäller också att
              ge goda förutsättningar för att kommersialisera innovationerna.
              Förutsättningarna för innovationsverksamhet förändras dock över
              tid. Det är därför också nödvändigt att förutsättningarna för
              innovation ständigt utvecklas och förbättras även i Sverige.
            </seg>
            <seg n="46fc07ec">
              De stora företagen i Sverige kommer att fortsätta att utgöra
              en viktig källa till innovation, tillväxt och sysselsättning.
              Men i en global kunskapsekonomi är det avgörande att Sverige även
              i fortsättningen är attraktivt för investeringar inom internationella
              koncerner. Var sådana investeringar ska ske bestäms alltmer utifrån
              var i världen de bästa förutsättningarna finns. Därför är det
              viktigt att arbetskraften, omkringliggande forskningsmiljöer och
              företag, inte minst små och medelstora, är attraktiva som samarbetspartner
              för de globala koncernerna i Sverige, liksom att förutsättningarna
              i form av regelverk, offentliga system, kultur och attityder också
              är gynnsamma.
            </seg>
            <seg n="211da442">
              Ett gynnsamt innovations- och företagsklimat är centralt för
              att företagen ska kunna hantera utmaningar i omvärlden och för
              att skapa fler jobb. Grundläggande förutsättningar för de statliga
              insatserna är att främja företagsutveckling, att de ska möta näringslivets
              behov, vara marknadskompletterande och inte snedvrida konkurrensen.
            </seg>
            <seg n="f06397e7">
              Herr talman! Ett livskraftigt och dynamiskt näringsliv är, som
              jag tidigare sade, en central förutsättning för ökad sysselsättning.
              Grunden för arbete, hållbar tillväxt och välfärd läggs genom fri
              företagsamhet.
            </seg>
            <seg n="16fbfab6">
              Därmed vill jag yrka bifall till förslaget i näringsutskottets
              betänkande.
            </seg>
          </u>
          <note n="19f245ed">
            I detta anförande instämde Jonas Jacobsson Gjörtler, Olof Lavesson,
            Cecilie Tenfjord-Toftby och Boriana Åberg (alla M).
          </note>
          <note type="speaker" n="5de32660">
            Anf. 138 BÖRJE VESTLUND (S) replik:
          </note>
          <u who="borje_vestlund_809cde" xml:id="i-822094e23c9aef72-2" n="da085e4a">
            <seg n="c7f47cd9">
              Herr talman! Tack för det inlägget! Det är inte mycket man inte
              kan ställa sig upp och applådera åt. Det mesta är allmängods,
              och nästan vilken aktör som helst i svenskt näringsliv och på
              svensk arbetsmarknad skulle kunna instämma i detta. Det finns
              ingenting som driver på.
            </seg>
            <seg n="9178a437">
              Det finns en lång rad företag, industriföretag och företag i
              servicesektorn, som går in i en lågkonjunktur. Vi vet att vi går
              in i en lågkonjunktur. På vilket sätt har man genom en aktiv näringspolitik
              rustat företagen inför de kallare vindar som kommer att blåsa
              genom Europa vår del av världen?
            </seg>
            <seg n="c311ba89">
              Sedan var det dagens fråga. Näringsministern är inte här, men
              däremot redovisar Mats Odell att det finns arbetsmarknadspolitiska
              åtgärder. Det finns många aktörer, till exempel kinesiska aktörer
              som kanske vill ta över Saab. Det vet vi ingenting om. Regeringen
              har gjort allt vad man har kunnat, men man vill inte vara aktör.
            </seg>
            <seg n="5dcf6974">
              Det intressanta med hela Saabhistorien under tidens gång är att
              alla är bättre än att man ska kräva av Sveriges regering att vara
              aktiv. Alla är bättre, till och med ryska maffian är bättre än
              den svenska regeringen. Den svenska regeringen tycker att det
              är okej att den ryska maffian får gå in som delägare i Saab. Däremot
              stoppade ECB affären.
            </seg>
            <seg n="b6297329">
              Varför har man inte försökt att lösa upp knutarna som har funnits
              med GM under de senaste månaderna? Varför har man inte gjort det?
              Man hade till och med kunnat göra det på högsta nivå med till
              exempel statsministern och president Obama. Men varför har man
              inte gjort det?
            </seg>
          </u>
          <note type="speaker" n="dd2b7cac">
            Anf. 139 HANS ROTHENBERG (M) replik:
          </note>
          <u who="hans_rothenberg_353d06" xml:id="i-20ad521312859bcc-1" n="f8f8003c">
            <seg n="572fc2a6">
              Herr talman! Det är alltid lika inspirerande att debattera med
              Börje Vestlund för man vet aldrig vilken replik som ligger bakom
              knuten.
            </seg>
            <seg n="a7b35960">
              I Börje Vestlunds första anförande, som inledde debatten, tog
              det 7 minuter och 23 sekunder innan han över huvud taget nämnde
              något som handlade om Socialdemokraternas näringspolitik.
            </seg>
            <seg n="adc1ad41">
              Jag vill ge en eloge till Kent Persson som slog Börje Vestlund
              med 11 sekunder. För honom tog det nämligen 7 minuter och 12 sekunder.
            </seg>
            <seg n="ad48ecf8">
              Det gläder mig att Börje Vestlund håller med om det jag säger.
              Men det finns en stor skillnad mellan vad Socialdemokraternas
              och oppositionens politik egentligen handlar om. Det var det som
              Börje Vestlund inte nämnde någonting om efter 7 minuter och 23
              sekunder.
            </seg>
            <seg n="adb1013f">
              När det gäller att skapa förutsättningar för ett gott klimat
              undrar man ju. Ett gott företagsklimat ska leda till någonting.
              Det ska inte bara leda till att de som driver företagen tjänar
              pengar. Det är bra om de gör det. Det är jättebra om företagare
              kan tjäna pengar och investera i nya verksamheter, men de ska
              leda till jobb.
            </seg>
            <seg n="7a5e92c4">
              Det ligger ett paket från Socialdemokraterna med höjda socialavgifter
              på 16 miljarder för unga, en restaurangmoms som innebär 5 miljarder
              i höjda skatter och minskad RUT och ROT som leder till 2,5 miljarder
              i höjd skatt. Detta leder till ca 20 000 färre jobb. Det här är
              den politik som står emot alliansregeringens politik.
            </seg>
            <seg n="bd6e0442">
              Vad gäller Saab och kopplingen till maffian var det nog en av
              de mest speciella kopplingar jag någonsin har hört. Med de kontakter
              som har varit på alla håll och kanter kan regeringen knappast
              anklagas för att ha gjort för lite. Och tack och lov att man inte
              har gjort för mycket och pratat med någon maffia, som kanske Börje
              Vestlund känner till bättre.
            </seg>
          </u>
          <note type="speaker" n="da909677">
            Anf. 140 BÖRJE VESTLUND (S) replik:
          </note>
          <u who="borje_vestlund_809cde" xml:id="i-822094e23c9aef72-3" n="da085e4a">
            <seg n="5f8f50bf">
              Herr talman! Det var väl Riksgäldens chef som tyckte att det
              var helt okej att Antonov fick köpa in sig i Saab. Det har i alla
              fall stått i de tidningar jag har läst, men vi kanske inte läser
              samma tidningar.
            </seg>
            <seg n="017eaaa7">
              Visst är det intressanta svar när man ställer ett par konkreta
              frågor. Vad kommer att hända för företaget Saab och för de anställda
              på Saab? Min kanske viktigaste fråga var: Hur har man rustat de
              svenska företagen för den kommande konjunkturnedgången? Då kommer
              alltid ett svar från Moderaternas stora och viktigaste arena,
              nämligen att man pratar skatter. Då känner sig Moderaterna hemma.
            </seg>
            <seg n="c5c5b885">
              Men min fråga gällde inte det. Min fråga var: På vilket sätt
              har man rustat servicesektorn? Då menar jag inte bara dem man
              har pekat ut, nämligen restaurangbranschen eller de som omfattas
              av RUT- och ROT-avdragen, utan jag pratar generellt. Det är kemtvätten,
              som inte omfattas av det, och det kanske är tjänsteföretag som
              ligger närmare industrin, som definitivt kommer att bli av med
              sina avtal. Vi vet att industrin drabbas hårdare.
            </seg>
            <seg n="74c81126">
              Min viktigaste fråga i dag, som det är uppenbart att ni inte
              vill prata om, var: Vad kommer man att göra för att inte hela
              bilindustrin i Västsverige ska försvinna helt och hållet? Det
              har vi inte fått något svar på.
            </seg>
          </u>
          <note type="speaker" n="0232961e">
            Anf. 141 HANS ROTHENBERG (M) replik:
          </note>
          <u who="hans_rothenberg_353d06" xml:id="i-20ad521312859bcc-2" n="f8f8003c">
            <seg n="2af9d6d3">
              Herr talman! Tack alla goda krafter som har sett till att vi
              i dag inte står med ett statligt ägande och ett statligt ägaransvar
              för en biltillverkare! Det måste alltid vara det enskilda företaget
              som är den kraft som kan ta det enskilda företaget genom kriser.
            </seg>
            <seg n="d62130ba">
              Vad gäller den svenska regeringens insatser genom åren för att
              hjälpa Saab att skaffa egna krafter, att kunna ta sig vidare,
              har man bland annat så sent som i somras hjälpt till med att möjliggöra
              den fastighetsaffär som var aktuell.
            </seg>
            <seg n="093d41a0">
              När det gäller att en Antonov var inblandad som ville köpa in
              sig i Saab var det flera instanser som skulle godkänna detta för
              att det skulle bli möjligt. Och det var tack vare att regeringen
              sade att det är på det här viset som vi kan ställa upp. Det är
              genom att vi ska säga okej och att Riksgälden ska säga okej; det
              måste vara flera instanser som gör den samlade bedömningen. Den
              samlade bedömningen visade vilket vi väl i efterhand kan vara
              ganska tacksamma för att det här inte var ett alternativ.
            </seg>
            <seg n="f30261e8">
              För att gå tillbaka till de mer övergripande frågorna som Börje
              Vestlund ställer: Rustat Sverige och svenska företag, och de kommande
              svenska företagen, för framgång även när krisen råder har man
              gjort bland annat genom att ta bort förmögenhetsbeskattningen,
              göra lättnader i 3:12-reglerna och se till att man kan göra forsknings-
              och utvecklingsavdrag för utgifter som inte bara är av rimligt
              intresse för kärnverksamheten utan även är av rimligt intresse
              för verksamhet i övrigt. Det är mycket vi gör, och det är mycket
              vi borde klara att göra.
            </seg>
          </u>
          <note n="ed892d97">
            God jul, Börje Vestlund!
          </note>
          <note type="speaker" n="f8752dd4">
            Anf. 142 Tredje vice talman LISELOTT HAGBERG (FP):
          </note>
          <u who="unknown" xml:id="i-9299b239ef25e922-14" n="57e22ced">
            <seg n="ec55634f">
              Herr talman! Ett bra entreprenörs- och företagsklimat är avgörande
              för att vårt lands ekonomi ska kunna växa och vara livskraftig.
            </seg>
            <seg n="9488443c">
              Själva begreppet entreprenör är vidare än begreppet företagare.
              En entreprenör är någon som ser nya affärsmöjligheter, nya kombinationer
              och nya marknader. För att utveckling ska ske krävs ett samhällsklimat
              som uppmuntrar entreprenörskap.
            </seg>
            <seg n="331f95ba">
              Vårt samhälle är helt beroende av kreativa människor. Därför
              är det så positivt att entreprenörskap och entreprenöriellt lärande
              numera löper som en röd tråd genom hela det svenska utbildningssystemet.
            </seg>
            <seg n="95658e0c">
              Entreprenörskap tar sig ofta uttryck i företagande. En person
              som har nya idéer om hur man tillgodoser behov förverkligar ofta
              sina idéer genom företagande. Vi, det vill säga Folkpartiet och
              Alliansen, arbetar aktivt för att människor ska tycka att det
              är lika naturligt att starta företag som att ta anställning.
            </seg>
            <seg n="e00c513b">
              En viktig förutsättning för ett ökat nyföretagande är förstås
              en positiv och öppen attityd till företagande och företagsamhet.
              Samtidigt måste det finnas ett gott ekonomiskt klimat med bra
              skatteregler som utformas så att vårt land är ett intressant land
              att investera och arbeta i.
            </seg>
            <seg n="3c4369ca">
              Statens insatser ska möta näringslivets behov på ett marknadskompletterande
              sätt och inte genom att snedvrida konkurrensen. Företagsfrämjande
              insatser får heller aldrig tränga undan privata tjänster och utförare.
            </seg>
            <seg n="73f0b2ce">
              Låt mig nu nämna ett område som jag gärna vill lyfta fram, nämligen
              turistnäringen, en näring som inte alltid har tagits på allvar.
              Men under senare år har vi kunnat följa en näring som växt ordentligt
              och som fortsätter att växa. Här finns många olika typer av företag,
              allt ifrån börsnoterade företag till soloföretag. Många är innovativa
              och har lyckats där andra trodde att det inte var möjligt.
            </seg>
            <seg n="641932f2">
              Regeringen fortsätter sin satsning på turismen. Här handlar det
              förutom marknadsföring om att bidra till att fler destinationer
              når en mognad. Under förra årets debatt var det känt att regeringen
              skulle komma att sänka restaurangmomsen, detta som ett led i att
              främja turismen och sysselsättningen. I år kan vi konstatera att
              det löftet kommer att bli verklighet en viktig åtgärd som hyllas
              av många restauratörer som jag mött under senare tid.
            </seg>
            <seg n="b47e6cd9">
              Vad som är trist i detta sammanhang är det kompakta motståndet
              från oppositionen. Man kan ju inte låta bli att fråga efter oppositionens
              lösningar vad gäller ungdomars utanförskap och arbetslöshet, hur
              oppositionen tror att höjda arbetsgivaravgifter, nej till yrkesutbildning
              och bibehållen moms på restauranger ska kunna bidra till att unga
              människor får en plats eller en fot in på arbetsmarknaden. Det
              var en parentes i sammanhanget.
            </seg>
            <seg n="d9a07e73">
              Jag tror för min del att det finns mycket mer att göra för att
              främja turismen i vårt land. Det behövs en politisk strategi för
              att tydliggöra och prioritera åtgärder som stöder just denna växande
              näring, som numera kan betraktas som vår nya basnäring. Det handlar
              om allt ifrån turistinriktade utbildningar till infrastruktur,
              momsfrågor etcetera.
            </seg>
            <seg n="f7e6939d">
              Herr talman! Utmaningar för Sverige saknas inte. Konkurrensen
              är stenhård, och det är oroliga ekonomiska tider i vår närhet.
              Sverige har klarat sig bra. Vi har blivit rosade för hur vi sköter
              vår ekonomi i internationella sammanhang. Men nu är det oerhört
              viktigt med en näringspolitik som är utformad så att den bidrar
              till att stärka den svenska konkurrenskraften och skapa fler jobb
              i fler och växande företag.
            </seg>
            <seg n="14c7801f">
              Fler företag och jobb kräver ett dynamiskt näringsliv och fler
              innovationer. När ny kunskap och nya idéer omsätts i lönsamma
              verksamheter och nya produkter och tjänster skapas bättre förutsättningar
              för en långsiktigt hållbar tillväxt i hela vårt land.
            </seg>
            <seg n="572f91bb">
              Det budgetområde vi nu debatterar innehåller många olika delar.
              Ändå rymmer det förstås inte allt. Det finns många olika faktorer
              som styr utvecklingen inom detta näringsområde.
            </seg>
            <seg n="546e2cdc">
              Det handlar förstås om människors utbildning, möjligheter till
              anställning, forskning, infrastruktur, skatter, regler, konkurrens,
              kapital etcetera. Låt mig i detta sammanhang nämna ett av regeringens
              initiativ. Det handlar om reformering av expertskatten, något
              som vi i Folkpartiet har drivit.
            </seg>
            <seg n="4c45093e">
              I vår omvärld är innovationsstrategierna under ständig utveckling.
              Om vårt land ska kunna behålla och stärka sin position som innovationsland
              krävs därför en ständig förnyelse inom området.
            </seg>
            <seg n="b66c5f03">
              Folkpartiet har i olika sammanhang lyft fram behovet av en samlad
              strategi för entreprenörskap och företagande med fokus på växande,
              innovativa företag, detta med utgångspunkt i de krav och utmaningar
              som globaliseringen innebär. Därför är det särskilt glädjande
              att regeringen under nästa år kommer att presentera just en innovationsstrategi.
            </seg>
            <seg n="f73ea872">
              I arbetet med den nationella innovationsstrategin kommer bland
              annat behovet av en ökad samordning mellan innovationspolitiken
              och andra politikområden att behandlas.
            </seg>
            <seg n="6a77e9d0">
              Ett innovations- och näringsklimat som stärker vår konkurrens
              och ökar vår attraktionskraft kräver olika typer av insatser inom
              flera olika områden. Det handlar om sådant som till exempel skatter,
              transporter, it, forskning, utbildning, handels- och investeringsfrämjande,
              arbetsmarknad, sociala trygghetssystem, energi, miljö, landsbygdsutveckling,
              kultur och regional tillväxt.
            </seg>
            <seg n="82d5d502">
              Statens roll är att stödja utvecklingen av företagandet i vårt
              land och att prioritera åtgärder som bidrar till att fler företag
              i landet kan växa. Företagens innovationsförmåga är grundläggande
              för tillväxt och konkurrenskraft. Ett gynnsamt innovations- och
              företagsklimat är centralt för att företagen ska kunna hantera
              utmaningar i omvärlden och för att fler jobb ska kunna skapas.
            </seg>
            <seg n="e8cb617d">
              Under den resterande delen av min talartid tänker jag inte räkna
              upp alla delar som Mats Odell mycket förtjänstfullt redan presenterat
              här i kammaren. Jag tänkte ägna lite tid till att recensera tidigare
              talare, eftersom jag inte kunde begära replik på dem.
            </seg>
            <seg n="ea545c2e">
              Precis som Hans Rothenberg sade använde Börje Vestlund större
              delen av sin tid åt helt andra saker än den egna socialdemokratiska
              politiken. Bland annat sade Börje Vestlund, för att han skulle
              slippa att tala om Socialdemokraternas politik, att regeringen
              är idélös. Jag undrar om Börje Vestlund har läst hela budgetpropositionen
              och om han har läst tidigare budgetpropositioner.
            </seg>
            <seg n="20c95bae">
              Om han inte har gjort det kan jag rekommendera läsning på Företagarnas
              hemsida. Där finns 16 åtgärder som har vidtagits av regeringen
              som rosas av Företagarna. Det finns elva åtgärder som är på gång,
              och så finns det rödljus för sex åtgärder som Företagarna skulle
              vilja se. Det finns mycket som visar på precis det motsatta. Detta
              är en regering som tar företagandets villkor på allvar.
            </seg>
            <seg n="512b151d">
              När det gäller Jonas Erikssons anförande kan jag instämma i mycket
              av det Jonas Eriksson sade. Jonas Eriksson berättade om Miljöpartiets
              förslag om slopad arbetsgivaravgift. Han glömmer att berätta om
              alla de negativa saker som Miljöpartiet föreslår. I slutänden
              blir det minus när det gäller företagarnas villkor vad gäller
              skatter, ROT-avdrag och slopade arbetsgivaravgifter för unga.
              Det finns många saker som är negativa för företagen. Jag förstår
              att Jonas Eriksson valde att nämna just denna åtgärd men glömde
              det andra.
            </seg>
            <seg n="ae88289a">
              Det skulle vara trevligt om Kent Persson någon gång tog fram
              lite klara kulörer i stället för att använda en bred pensel och
              måla allting väldigt svart med svarta penseldrag. Det är mycket
              positivt som regeringen föreslagit.
            </seg>
            <seg n="fed12fb4">
              När det gäller Vänsterpartiets egen politik inom området kan
              den verka kraftfull. Men då ska man komma ihåg att Miljöpartiet
              gjorde en helt annan uppskattning av reformutrymmet. Man skulle
              kunna säga att som motsats till de svarta penseldragen klär sig
              Vänsterpartiet i en lånad färgglad skrud eftersom de egna förslagen
              inte är finansierade.
            </seg>
          </u>
          <note n="8309127c">
            I detta anförande instämde Jonas Jacobsson Gjörtler, Olof Lavesson,
            Cecilie Tenfjord-Toftby och Boriana Åberg (alla M) samt Mats Odell
            (KD).
          </note>
          <note type="speaker" n="0efe6699">
            Anf. 143 KENT PERSSON (V) replik:
          </note>
          <u who="kent_persson_8dd737" xml:id="i-daead04a3e52187a-3" n="97f32743">
            <seg n="c9192d56">
              Fru talman! Det var kanske lite för utmanande för att jag inte
              skulle ta replik. Varenda reform som vi föreslår i vår budget
              är finansierad, vilket du också vet.
            </seg>
            <seg n="53a16e59">
              Du hänvisar till intresseorganisationen Företagarna. Jag använder
              Anders Borgs uttryck intresseorganisationerna. Jag kommenterar
              inte det mer än så.
            </seg>
            <seg n="66cc6838">
              Det som är lite intressant att ta upp och förstå är varför man
              debatterar någonting. Det finns ingen anledning att stå här och
              hålla med Liselott Hagberg i de frågor där jag delar uppfattningen.
              Det blir ingen debatt, utan då står vi kliar varandra på ryggen
              och tycker att vi är bra.
            </seg>
            <seg n="2c72a683">
              Vad jag belyser är den skillnad som finns i vår politik utifrån
              den analys som vi har gjort av samhällsutvecklingen i Sverige,
              i Europa och i övriga världen. Då finns det orosmoln på himlen
              som är väldigt tydliga, som även Mats Odell bekräftade i sitt
              anförande.
            </seg>
            <seg n="0c08282a">
              Jag återgår till det som Liselott tog upp här om krogmomsen och
              arbetsgivaravgifterna för ungdomar. Vi har aldrig haft så hög
              ungdomsarbetslöshet som i dag trots sänkningen av arbetsgivaravgiften
              för ungdomar. Den sänkta krogmomsen, som inte har trätt i kraft
              ännu, kommer inte heller att leda till att fler ungdomar får jobb.
            </seg>
            <seg n="3dcb864f">
              Varför då? Jo, därför att de branscher som dessa ungdomar får
              jobb i framför allt är helt beroende av att hushållens ekonomi
              växer och ingenting annat. Det är helt avgörande.
            </seg>
          </u>
          <note type="speaker" n="dec17445">
            Anf. 144 Tredje vice talman LISELOTT HAGBERG (FP) replik:
          </note>
          <u who="unknown" xml:id="i-9299b239ef25e922-15" n="57e22ced">
            <seg n="e87268a1">
              Fru talman! Med tanke på detta är det väldigt förvånande att
              Vänsterpartiet vill minska hushållens köpkraft genom att belasta
              hushållen med högre skatter.
            </seg>
            <seg n="c479f1ef">
              När det gäller ungas möjligheter till arbete är det förvånande
              att inte Kent Persson är mer självkritisk till den politik som
              Vänsterpartiet stöttat och som Vänsterpartiet driver när det gäller
              utbildningspolitiken.
            </seg>
            <seg n="68b8e449">
              Den utbildningspolitik som har bedrivits har gjort att unga i
              väldigt stor utsträckning inte är beredda för den arbetsmarknad
              som väntar dem. Där har Vänsterpartiet stöttat den förra regeringen,
              som fanns innan alliansregeringen, när det gäller utbildningspolitiken.
            </seg>
            <seg n="97db4fd7">
              Jag för min del tror inte att Vänsterpartiets lösningar i utbildningspolitiken
              skulle bidra till att unga fick en bättre situation och var bättre
              förberedda för arbetsmarknaden.
            </seg>
            <seg n="487b5601">
              Precis som jag sade i mitt anförande kan man inte diskutera detta
              område så snävt. Utbildningspolitik, hushållens köpkraft och många
              olika delar är avgörande för vad som händer när det gäller företag
              och företagande.
            </seg>
          </u>
          <note type="speaker" n="8176302c">
            Anf. 145 KENT PERSSON (V) replik:
          </note>
          <u who="kent_persson_8dd737" xml:id="i-daead04a3e52187a-4" n="97f32743">
            <seg n="a7f3bf13">
              Fru talman! Det är absolut så. Jag kan lägga till att infrastruktursatsningarna
              är helt avgörande för näringslivets utveckling. Utan infrastruktur
              har vi heller inget näringsliv. Det finns en hel rad saker. Man
              kan inte lyfta ut näringspolitiken som en enskildhet och behandla
              den för sig. Man måste givetvis ta in samtliga politikområden
              för att förstå samhällsutveckling och vad som håller på att ske.
            </seg>
            <seg n="e306489e">
              Om vi ska tala någonting om skolan har allt inte varit bra. Det
              är inte något konstigt med det. Så är det. Däremot har jag väldigt
              svårt att förlika mig med betongpolitiken som nu förs i utbildningspolitiken.
              Jag tycker att det mer liknar den skola som jag gick i när jag
              växte upp. Den var allt annat än rolig i många stycken. Den vill
              jag inte ha tillbaka. Däremot har den politik som förts på skolans
              områden de senaste 15 åren inte heller varit bra. Den har inte
              lett dit vi hade önskat.
            </seg>
            <seg n="a04de627">
              Givetvis är det viktigt att man talar om kunskap och arbetskraftens
              kunskap när man talar om näringslivets utveckling. Vi halkar efter
              där. Vi har svårt att få utbildad arbetskraft därför att ungdomarna
              har valt fel vägar och gått ut i arbetslöshet.
            </seg>
            <seg n="8e5127a7">
              Men vi måste komma ihåg det är det viktiga att de insatser som
              regeringen har gjort när det gäller sänkningen av arbetsgivaravgiften
              för ungdomar inte har lett till att fler ungdomar har fått jobb.
              Vi har aldrig haft så hög ungdomsarbetslöshet som i dag. Det är
              ett faktum.
            </seg>
            <seg n="5ae6d019">
              Det hade varit bättre att sänka eller slopa sjuklöneavgiften
              för småföretag. Det hade varit en generell åtgärd som hade kunnat
              ge betydligt bättre effekt.
            </seg>
          </u>
          <note type="speaker" n="32b9616b">
            Anf. 146 Tredje vice talman LISELOTT HAGBERG (FP) replik:
          </note>
          <u who="unknown" xml:id="i-9299b239ef25e922-16" n="57e22ced">
            <seg n="7eb80a32">
              Fru talman! Jag förstår inte riktigt hur en höjning av arbetsgivaravgiften
              för unga skulle kunna gynna just unga människor.
            </seg>
            <seg n="9ce6288a">
              Kent Persson har tyvärr inte någon ytterligare replik. Han debatterade
              i sitt förra replikskifte med Mats Odell företagens konkurrenskraft
              internationellt. Han såg åtgärder för internationella investeringar
              och så vidare i Sverige. Om man tittar på Vänsterpartiets förslag
              i budgeten som helhet ser man att Kent Perssons parti till exempel
              vill att bolagsskatten ska höjas. Han vill slopa expertskatten.
              Han är emot arbetskraftsinvandring sedan tidigare. Han vill återinföra
              förmögenhetsskatten. Det är en rad förslag där som verkligen inte
              är positiva och som förtjänar att nämnas som en reaktion på det
              förra replikskiftet.
            </seg>
            <seg n="60b59ce3">
              Kent Persson har möjlighet att begära ytterligare talartid för
              att gå upp och förklara sig i två minuter här i slutet av debatten
              så att vi kan få klarhet i hur detta ska lösa de bekymmer som
              Kent Persson har för företagens villkor och investeringar i vårt
              land.
            </seg>
          </u>
          <note type="speaker" n="7a875ab0">
            Anf. 147 BÖRJE VESTLUND (S) replik:
          </note>
          <u who="borje_vestlund_809cde" xml:id="i-822094e23c9aef72-4" n="da085e4a">
            <seg n="8a0aef7b">
              Fru talman! Jag har blivit kritiserad här från både det ena och
              det andra hållet för att jag uppenbarligen pratade i 7 minuter
              och 23 sekunder. Ni måste vara fantastiska som inte har annat
              att göra än att sitta och mäta hur länge jag pratar. Jag är stolt
              över det.
            </seg>
            <seg n="92984dea">
              Fru talman! Låt mig då säga att jag gjorde bedömningen att jag
              behövde prata några minuter om Saab i dag, vilket ingen av er
              har gjort. Det kanske är ett av de största näringspolitiska problemen.
              Det handlar ju inte bara om Saab, utan det handlar om hela fordonsklustret.
              Detta kommer vi att få diskutera under lång tid framöver. Jag
              gjorde den bedömningen; det kanske var en felbedömning men det
              var den jag gjorde.
            </seg>
            <seg n="0d8a1a34">
              Det intressanta med Liselott Hagberg och även Hans Rothenbergs
              replikskiften är att ni inte vill tala om det som står i detta
              betänkande. Det vill ni inte prata ett dugg om. Ni vill prata
              om allt annat. Ni tycker nämligen att skattefrågor är så mycket
              intressantare att tala om.
            </seg>
            <seg n="811c3acd">
              Jag skulle kunna bemöta Liselott Hagberg bland annat när det
              gäller restaurangmomsen. Det är en bransch som jag känner mycket
              väl till. Men jag tänker inte göra det, för debatten handlar inte
              om skattepolitik. Den handlar om näringspolitik, och jag vidhåller
              att näringspolitiken är förvånansvärt passiv.
            </seg>
            <seg n="c87490d6">
              Liselott Hagberg kan få mitt anförande för att kunna läsa igenom
              vad jag hade tänkt säga under de tre fyra minuter jag pratade
              om Saab. Men det är inte det som är det viktigaste i sammanhanget.
              Det viktigaste för Liselott Hagberg är att få rabbla lite skatter.
              Då är Liselott Hagberg hemma på sin gata, och då kan hon skryta.
              Men när vi kommer till näringspolitiken är det tomt. Och det är
              tomma tunnor som skramlar mest.
            </seg>
          </u>
          <note type="speaker" n="76582fb8">
            Anf. 148 Tredje vice talman LISELOTT HAGBERG (FP) replik:
          </note>
          <u who="unknown" xml:id="i-9299b239ef25e922-17" n="57e22ced">
            <seg n="17595dfd">
              Fru talman! Jag har precis som Börje Vestlund följt Saab sedan
              den ekonomiska krisen hösten 2008, så man kan säga att vi har
              följt Saab gemensamt under drygt tre års tid.
            </seg>
            <seg n="b997b840">
              Vi är alla bekymrade över situationen. Vi har väl alla känt hopp
              då och då om att det kommer en ny lösning som räddar situationen
              i Trollhättan. Dess värre kan vi i dag konstatera att så ser det
              inte ut så här långt, i alla fall.
            </seg>
            <seg n="f16fd5ff">
              När det gäller mitt anförande är det klart att jag förstår att
              Börje Vestlund blir upprörd över att jag recenserar hans anförande.
              Det kan ju hända att jag, som är van att sitta på den andra sidan
              podiet, är van att följa en klocka. Det kanske var därför jag
              gjorde på detta sätt; det kan finnas en sådan förklaring.
            </seg>
            <seg n="4a9cc333">
              Jag avstod från att räkna upp alla olika delar och satsningar.
              Det är klart att jag skulle kunna ägna min tid åt att göra just
              detta, men jag hänvisade till Mats Odells anförande. Han redogjorde
              för detaljerna i betänkandet.
            </seg>
            <seg n="e7536a40">
              Man kan inte, precis som också Kent Persson konstaterade tidigare,
              isolerat prata bara om detta område eftersom det påverkas av så
              många andra delar, som utbildningspolitik, infrastruktur, energifrågor,
              exportfrämjande och alla möjliga olika delar.
            </seg>
            <seg n="978f76a0">
              Men det jag reagerade på i Börje Vestlunds anförande var när
              han sade att regeringen är idéfattig. Då hänvisade jag till budgetpropositionen
              i dess helhet, till tidigare budgetpropositioner och till en förenklad
              läsning genom att titta på en organisation som i allra högsta
              grad befinner sig i den verklighet som vi nu debatterar. Det var
              det jag gjorde för att förenkla för Börje Vestlund, om han nu
              inte hade sett alla effekter av regeringens politik.
            </seg>
          </u>
          <note type="speaker" n="2ad9f1f0">
            Anf. 149 BÖRJE VESTLUND (S) replik:
          </note>
          <u who="borje_vestlund_809cde" xml:id="i-822094e23c9aef72-5" n="da085e4a">
            <seg n="fd9d73ee">
              Fru talman! Med de skattesänkningar ni har gjort är det klart
              att Företagarna är nöjda. Men det finns också andra frågor som
              både den nämnda företagarorganisationen och andra är mindre nöjda
              med. Det handlar om möjligheterna för företagen att växa, till
              exempel.
            </seg>
            <seg n="b0e44d04">
              Jag tänkte ägna mitt sista inlägg i denna replikomgång åt att
              säga att första gången jag närvarade vid en budgetdebatt här i
              riksdagen satt jag i trafikutskottet. Då talade en av Liselott
              Hagbergs partikamrater bara om regeringens politik och inget om
              sin egen politik. Jag ägnar åtminstone halva mitt anförande åt
              att tala om vår politik. Jag tycker att det är ungefär vad man
              ska göra.
            </seg>
            <seg n="7ee84606">
              När man är i opposition har man trots allt att förhålla sig till
              vad regeringen har för politik och därmed också lägga våra förslag
              därefter. Nu blev det inte riktigt så i dag på grund av situationen
              med Saab, men jag brukar ägna ungefär en fjärdedel av anförandet
              åt att kritisera regeringen och tre fjärdedelar åt att tala om
              vår politik. Tyvärr blev det alltså inte så i dag, men jag tycker
              att jag gjorde en korrekt bedömning i sammanhanget. Men när man
              sedan kommer till replikskiftena och ska diskutera med er är det
              som sagt nästan bara skattefrågor ni vill diskutera.
            </seg>
            <seg n="4595a9dd">
              De sista sekundernas talartid kan jag ägna åt att säga att restaurangbranschen
              inte tillhör de branscher som har varit på tillbakagång. Den har
              inte behövt extrastöd, och det är inte en bransch som inte har
              vuxit under de senaste åren. Låt mig bara säga att när jag började
              i restaurangbranschen i slutet av 70-talet var 50 00060 000 människor
              sysselsatta där. I dag är det närmare 200 000 så nog har det skett
              mycket utveckling där.
            </seg>
          </u>
          <note type="speaker" n="89091a21">
            Anf. 150 Tredje vice talman LISELOTT HAGBERG (FP) replik:
          </note>
          <u who="unknown" xml:id="i-9299b239ef25e922-18" n="57e22ced">
            <seg n="aaf9fc07">
              Fru talman! Då kan jag rekommendera ytterligare läsning, och
              det är morgondagens protokoll. Där står vad jag har sagt när det
              gäller turism och innovationspolitik.
            </seg>
            <seg n="856e990c">
              För att göra det enkelt för Börje Vestlund och för att han ska
              slippa gå till Företagarnas hemsida och slippa läsa om de skatteförslag
              som han påstår är de enda vi debatterar här i dag kan jag läsa
              några saker som står på sidan: större möjligheter till tidsbegränsade
              anställningar, slopad revisionsplikt och lagstiftning mot osund
              konkurrens som har ansetts mycket viktigt. Det var ett förslag
              som Börje Vestlund röstade emot, det vill säga konfliktlösning
              vid offentlig säljverksamhet på marknaden. Vidare står det om
              valfrihetssystem inom vård och omsorg, bättre yrkesutbildning,
              bättre villkor för nystartsjobb, ökade satsningar på infrastruktur,
              avreglerad apoteksmarknad och en ambition när det gäller minskat
              regelkrångel. Även om vi inte har kommit i mål än är det i alla
              fall en ambition som har påbörjats av regeringen och där det finns
              ett klart och tydligt mål. Vidare står det om förbättrad offentlig
              upphandling, anpassade trygghetssystem etcetera. Så nog har det
              gjorts mycket, och nog finns det många förslag som inte är att
              hänvisa till skatter.
            </seg>
            <seg n="a9c3973c">
              Det är precis dessa förslag som redan har genomförts och som
              jag redovisade till. Börje Vestlund påstår att detta är en visionslös
              regering. Jag vill hävda motsatsen. Precis som Börje Vestlund
              vill försvara den egna politiken på de två halva minuterna och
              jag tillåter mig att säga att den socialdemokratiska politiken
              är tunn på detta område vill jag peka på att regeringens politik
              är fyllig och full av visioner. Den innovationsstrategi som kommer
              nästa år blir av stor betydelse för det innovativa företagandet
              i vårt land.
            </seg>
          </u>
          <note type="speaker" n="7048e34f">
            Anf. 151 HELENA LINDAHL (C):
          </note>
          <u who="helena_lindahl_7452bc" xml:id="i-65f00012ce838ebc-0" n="d54b84a7">
            <seg n="6c19ace4">
              Fru talman! Jag tänker börja med några lugnande ord till Börje.
              Det där var nästan lite roligt. Annie Lööf har varit minister
              i tolv veckor. Vi har inte haft någon budgetdebatt när det gäller
              hennes ansvarsområden förrän nu. Vi kan kanske inte beskylla henne
              för att inte har varit uppe här i talarstolen i våra debatter.
            </seg>
            <seg n="d41660d4">
              Jag tycker också att det är fint av Börje Vestlund att han säger
              att han bekymrar sig för regeringens trovärdighet när det gäller
              Saab. Det tycker jag var mycket galant. Jag tror nog, utan att
              veta det, att Annie Lööf besöker eller prioriterar Saab och Trollhättan
              i stället för näringsutskottet. Jag tycker också att hon gjorde
              rätt val.
            </seg>
            <seg n="0b797bfa">
              Att vara entreprenör är att skapa, att förverkliga en idé och
              arbeta för ett bättre liv. Det är genom entreprenörens drivkraft
              som företag skapas. Det är genom fler företag som fler jobb skapas.
              Tillväxt handlar om företagare, entreprenörer, som vågar nyttja
              lokala och unika förutsättningar. Det handlar om företagare som
              när de utvecklar sin idé upplever stöd från sin omgivning, myndigheter,
              långivare och andra.
            </seg>
            <seg n="65c9812d">
              Som politiker är det omöjligt att skapa jobb. Jobb skapas genom
              fler och växande företag. Politiken kan däremot bidra med ett
              gott näringslivsklimat baserat på stabila och långsiktiga spelregler
              som gynnar och uppmuntrar företagande. Det handlar om att skapa
              bästa möjliga grundläggande förutsättningar för företagande och
              för framväxten av innovativa miljöer där nya idéer blir företag
              och jobb.
            </seg>
            <seg n="fdf66d30">
              Regeringens övergripande mål för näringspolitiken är därför att
              stärka den svenska konkurrenskraften och skapa förutsättningar
              för fler jobb i fler och växande företag. Vi arbetar aktivt med
              att främja ett dynamiskt och innovativt näringsliv genom att utforma
              spelregler och ramvillkor så att start och utveckling av företag
              främjas. En helt central uppgift blir därför att skapa ett klimat
              där företagarna ska få så mycket tid som möjligt att lägga på
              sin kärnverksamhet. Entreprenören startade inte sitt företag för
              att ägna tiden åt att fylla i K10-blanketter.
            </seg>
            <seg n="7997108e">
              Centerpartiet känner till företagarnas vardag och har tagit på
              sig en av näringspolitikens viktigaste uppgifter, nämligen att
              bekämpa regelkrånglet. Som exempel kan nämnas att de 200 största
              informationskraven står för 92 procent av företagens administrativa
              kostnader. I Myndighetssverige händer det ständigt att företagare
              krävs på samma uppgift vid flera tillfällen. Det kan låta som
              en självklarhet, men inom regeringen har vi länge drivit målsättningen
              att en och samma uppgift bara ska lämnas en gång och till ett
              ställe.
            </seg>
            <seg n="53765326">
              Med ett idogt och genomtänkt arbete har alliansregeringen också
              lyckats med någonting som ingen annan regering tidigare klarat
              av. Vi har vänt den historiska trenden och för första gången i
              svensk historia minskar företagens kostnader till följd av regelkrångel.
              Under sitt långa regeringsinnehav ägnade Socialdemokraterna i
              stället tiden åt att skapa mer byråkrati och större kostnader
              för företagarna. Det här är väl värt att komma ihåg när Socialdemokraternas
              tidigare stödparti Miljöpartiet står här i talarstolen och säger
              sig vara småföretagarnas bästa vän. När Miljöpartiet hade inflytande
              över regeringspolitiken klarade ni aldrig av att minska kostnaderna
              för småföretag. I skarp kontrast till det levererar alliansregeringen
              den typ av resultat som ni enbart pratar om.
            </seg>
            <seg n="9252aa62">
              Jag kommer att koncentrera ganska mycket av det jag ska säga
              nu till kvinnors företagande. Vi har även valt att prata om turism,
              men det kommer min eminenta kollega Marie Wickberg att ägna sig
              åt.
            </seg>
            <seg n="ac653c23">
              Fru talman! Alliansregeringen ser också att kvinnor fortfarande
              är underrepresenterade bland företagare i Sverige. Andelen företagande
              kvinnor av samtliga sysselsatta kvinnor är ynka 5,3 procent. Motsvarande
              siffra för män är 13,8 procent. Totalt av alla företagare i Sverige
              är 25 procent kvinnor. Det är dock positivt att notera att andelen
              kvinnor ökar. Under 2008 var till exempel 32 procent av nyföretagarna
              kvinnor.
            </seg>
            <seg n="38bb5271">
              Av de här siffrorna finns en tydlig slutsats att dra. Vi har
              inte råd att låta kvinnors affärsidéer och innovativa lösningar
              för nya produkter och tjänster gå till spillo. Potentialen för
              ekonomisk tillväxt är enorm om antalet kvinnor som driver företag
              ökar och deras företag växer.
            </seg>
            <seg n="58f9149d">
              För att skapa ett jämställt näringsliv är det viktigt att vi
              bryter utanförskap och strukturer i Sverige som konserverar fördelningen
              av makt och resurser mellan kvinnor och män. Ökad jämställdhet
              och entreprenörskap är viktigt, inte bara för individen utan också
              för att nå en hållbar tillväxt och konkurrens i hela landet. Regeringens
              mål är att kvinnor och män ska ha likvärdiga förutsättningar att
              nå inflytande i tillväxtarbetet och få tillgång till statliga
              tillväxtresurser.
            </seg>
            <seg n="45044508">
              Regeringen har därför gjort särskilda satsningar för att främja
              kvinnors företagande. Sedan 2007 har regeringen till exempel satsat
              100 miljoner kronor per år för att främja kvinnors företagande.
              Tillväxtverket har sedan 2007 drivit ett speciellt främjandeprogram.
              Insatserna omfattar bland annat rådgivningsinsatser, finansiering
              och programmet Styrelsekraft, som Almi Företagspartner AB driver.
            </seg>
            <seg n="996b0c65">
              Tillväxtverkets program omfattar också ett uppmärksammat förebildsarbete
              som görs av ett nätverk med knappt 900 ambassadörer för kvinnors
              företagande. Ju fler kvinnor som driver företag och får operativa
              erfarenheter, desto större blir rekryteringsbasen till bolagsstyrelser
              och företagsledningar. Drygt 140 000 personer har hittills haft
              nytta av programmet. Totalt har drygt 700 regionalt beslutade
              affärs- och innovationsutvecklingsprojekt genomförts under mandatperioden
              20072010. I de regionala projekten anser 91 procent av dem som
              redan driver företag att deras deltagande har varit till nytta
              för företaget. Av dem som vid programstarten inte var företagare
              har 50 procent startat företag, och ytterligare 46 procent planerar
              att göra det inom fem år. Av de ca 200 kvinnor som har deltagit
              i Styrelsekraft har ungefär hälften blivit erbjudna en styrelseplats.
              Centerpartiet och alliansregeringen har varit pådrivande för det
              här arbetet, och det kommer också att fortsätta.
            </seg>
            <seg n="351d8739">
              Regeringen har också arbetat medvetet för att bolag ska rekrytera
              fler kvinnor till styrelser. Det är fortfarande mycket kvar att
              göra, men arbetet med jämställdhet i de statliga bolagen har gett
              resultat. Antalet kvinnor på ordförandeposter ökade till 37 procent,
              och andelen kvinnor bland ledamöterna uppgår nu till ungefär hälften.
            </seg>
            <seg n="08b8cd12">
              En viktig anledning till att få kvinnor driver företag är att
              den offentliga sektorn, inom vilken många kvinnor arbetar, länge
              har varit stängd för konkurrens och företagande. Regeringen har
              ökat möjligheterna för kvinnor att driva företag, bland annat
              genom införande av lagen om valfrihetssystem inom vård och omsorg,
              den så kallade LOV, vårdval i primärvården, barnomsorgspeng samt
              genom omregleringen av apoteksmarknaden. Rätten att tjäna pengar
              på sitt företag borde vara en självklarhet även för kvinnor.
            </seg>
            <seg n="02909b27">
              Sedan kan jag inte låta bli att kommentera några saker. Kent
              Persson från Vänsterpartiet kommenterade RUT-tjänsterna och sade
              någonting i stil med att regeringen prioriterade RUT-tjänster
              i stället för att se vad som hade med Astra Zeneca under finanskrisen.
              Kent Persson får rätta mig om jag har fel. Jag tycker att det
              är så typiskt att jämföra det med RUT-tjänster. Varför inte jämföra
              med ROT-tjänster eller någon annan sektor? Varför just RUT? Den
              kritik som kommer från oppositionshåll när det gäller RUT tror
              jag egentligen grundar sig på en speciell syn på kvinnor. Traditionellt
              är det så att kvinnor ofta har jobbat inom vård och omsorg och
              har städat hemma hos människor. Nu när man har möjlighet till
              vita jobb och dessutom kanske får möjlighet att öka sin lön är
              det helt plötsligt något fult. Jag har aldrig hört talas om drängtjänster,
              men däremot kallar oppositionen RUT-tjänsterna för pigtjänster.
              Det tycker jag är väldigt orättvist.
            </seg>
            <seg n="f3a364d5">
              Slutligen har jag ett litet bilkluster här framme. Det är en
              grön och en rosa bil. Jag tänkte att den rosa bilen ska gå till
              Kent Persson. Den kan han få tugga på medan han funderar på hur
              regeringen kommer att lösa Saabkrisen på bästa sätt. Han kan kanske
              också fundera över de arbetstillfällen som RUT-sektorn ger till
              samhället. Sedan har jag en grön liten bil. Det är till Börje
              Vestlund med en hälsning från näringsminister Annie Lööf.
            </seg>
          </u>
          <note n="1f7861b1">
            I detta anförande instämde Marie Wickberg (C), Jonas Jacobsson
            Gjörtler, Olof Lavesson, Cecilie Tenfjord-Toftby och Boriana Åberg
            (alla M) samt Mats Odell (KD).
          </note>
          <note type="speaker" n="413e9bfd">
            Anf. 152 BÖRJE VESTLUND (S) replik:
          </note>
          <u who="borje_vestlund_809cde" xml:id="i-822094e23c9aef72-6" n="da085e4a">
            <seg n="cd25a84f">
              Fru talman! Det är helt okej att ha olika uppfattningar i politiken,
              men man ska låta bli att ljuga. Jag tycker att man ska hålla sig
              till sanningen.
            </seg>
            <seg n="03f67e09">
              Var det verkligen, Helena Lindahl, den borgerliga majoriteten
              som beslutade att påbörja regelförenklingsarbetet? Hur var det
              egentligen? Vem var det som fattade beslut i kammaren om de 25
              procenten? Jag hade inte tänkt begära replik på Helena Lindahl,
              men när man står i kammaren och ljuger, för det var en ren lögn,
              måste jag göra det.
            </seg>
            <seg n="0a4c84b2">
              Om man ska vara riktigt noga minskade vi regelbördan riktigt
              ordenligt, framför allt på skatteområdet. Vi gick från att ha
              ett av Västeuropas krångligaste skattesystem till att få ett av
              Västeuropas kanske enklaste skattesystem att hantera. Det var
              en insats som gjordes.
            </seg>
            <seg n="0867c26e">
              Det sades att många företag startades så fort alliansregeringen
              tillträdde. Var det riktigt sant? Hade inte det börjat några år
              tidigare? Sanningen är den att det var problem med nyföretagandet.
              Det var ett problem vi läste om i OECD-rapporter jag tittar på
              Mats Odell i flera år, och mycket av det berodde på att vi fortfarande
              låg och skvalpade i vågorna av 90-talskrisen. Det tog inte bara
              90-talet att reda ut det, utan vi var nästan inne på 00-talet
              innan alla de problemen var utredda.
            </seg>
            <seg n="02bfbbe3">
              Tycker verkligen Helena Lindahl att hon ska stå i talarstolen
              och ljuga inför kammaren?
            </seg>
          </u>
          <note type="speaker" n="7fe3ec6a">
            Anf. 153 HELENA LINDAHL (C) replik:
          </note>
          <u who="helena_lindahl_7452bc" xml:id="i-65f00012ce838ebc-1" n="d54b84a7">
            <seg n="65c7a5d7">
              Fru talman! Min ambition har inte varit att stå och ljuga inför
              kammaren. Jag kan bara konstatera att Socialdemokraterna inte
              bidrog till att skapa regelförenklingar. Kan Börje Vestlund presentera
              några siffror på hur det regelförenklingsarbetet såg ut? Då tänker
              jag på alla departement. Det skulle vara intressant att höra.
              Ja, Mona Sahlin startade den processen, men gav den någon effekt?
              Det är det jag kritiserar.
            </seg>
            <seg n="ac592bf9">
              På tal om att ljuga kan jag säga att det är lite intressant.
              Jag skulle nämligen vilja kasta tillbaka en fråga till Börje Vestlund,
              och den har absolut att göra med näringsfrågor. Det gäller den
              så kallade Norrbotniabanan, som är oerhört viktig för skogsnäringen
              och gruvnäringen i norra Sverige.
            </seg>
            <seg n="07d9cc79">
              Företrädare för Socialdemokraterna går på debattplats ut, senast
              i dag, i en av de norrländska tidningarna och det har jag också
              hört i många andra sammanhang och säger att det finns finansiering
              till Norrbotniabanan i Socialdemokraternas skuggbudget. Där finns
              inga pengar över huvud taget till den. Vad gäller att ljuga och
              lura väljarna måste jag därför säga: Städa framför egen dörr!
            </seg>
            <seg n="4cb41188">
              Jag tycker att det verkligen är att lura väljarna. Det enda som
              finns i Socialdemokraternas skuggbudget om detta står på s. 84,
              där det sägs att ni ska återkomma med något slags infrastrukturplan.
              När kommer den infrastrukturplanen? Ni har ju redan gått ut och
              lovat vitt och brett, precis som ni gjort om kilometerskatten,
              som ska finansiera tunnelbanebygget i Helsingfors.
            </seg>
            <seg n="67131b75">
              Jag skulle vilja ha svar framför allt om Norrbotniabanan, Börje
              Vestlund.
            </seg>
          </u>
          <note type="speaker" n="4ad2c19c">
            Anf. 154 BÖRJE VESTLUND (S) replik:
          </note>
          <u who="borje_vestlund_809cde" xml:id="i-822094e23c9aef72-7" n="da085e4a">
            <seg n="6ce03240">
              Fru talman! Jag diskuterar gärna infrastrukturpolitik. Jag tycker
              dock inte att det hör hemma i den här debatten där vi behandlar
              näringspolitiken. Det är klart att det är mycket som ingår i näringspolitiken,
              men jag tänker inte ta upp det nu.
            </seg>
            <seg n="5f850ab8">
              Det finns andra saker som ni gjorde när ni tillträdde, Helena
              Lindahl. Arbetsgivaravgiften höjdes med 37 000 kronor per anställd
              för de allra minsta företagen. Det gavs ingen kompensation för
              det när man sedan arbetade vidare på det.
            </seg>
            <seg n="894d71cf">
              Jag måste också säga en sak om RUT. Vi från Socialdemokraterna
              har beträffande RUT och ROT bara sagt att vi tycker att det är
              komplicerat när man vill dutta i näringspolitiken lite RUT här,
              lite ROT där, en sänkning av restaurangmomsen här, möjligen lite
              LOV där. Däremot vill man inte göra någonting helt, någon generell
              näringslivssatsning. Och så säger man att vi skulle vara emot
              RUT-avdraget för att det handlar om kvinnor, men inte mot ROT-avdraget.
            </seg>
            <seg n="3d5f1088">
              Eftersom ni säger att det handlar om kvinnors företagande måste
              det vara så att ni gör bedömningen att kvinnor ska vara företagare
              inom just RUT-sektorn. Det måste jag säga gör mig förvånad. Vår
              företagarpolitik och näringspolitik går ut på att kvinnor ska
              finnas inom alla delar av näringspolitiken. Vi skapar ingen särskild
              politik för att det ska passa just kvinnor. Vi vill stimulera
              kvinnor att bli företagare men inte på det sättet som ni gör.
              Vi anser att det är fel väg att gå.
            </seg>
            <seg n="b118b895">
              Jag måste säga ytterligare en sak. Man ska inte slå sig för bröstet,
              för ungdomsarbetslösheten har aldrig varit högre.
            </seg>
          </u>
          <note type="speaker" n="3f99d45c">
            Anf. 155 HELENA LINDAHL (C) replik:
          </note>
          <u who="helena_lindahl_7452bc" xml:id="i-65f00012ce838ebc-2" n="d54b84a7">
            <seg n="05996eea">
              Fru talman! Jag tycker visst att Norrbotniabanan hör till näringspolitiken.
              Det är en av de viktigaste satsningarna för att näringslivet i
              norra Sverige ska kunna vara konkurrenskraftigt. Näringslivet
              i norra Sverige bidrar till en stor del av Sveriges ekonomi, så
              jag tycker att Börje Vestlund ska gå hem och läsa på om han vill
              hänvisa Norrbotniabanan till att enbart vara ett infrastrukturprojekt.
              Det är mycket mer än så.
            </seg>
            <seg n="3684c983">
              När det gäller RUT och ROT minns jag att Mona Sahlin för kanske
              tio år sedan kom ut med någon bok där hon hyllade RUT och trodde
              att det skulle skapa fler vita jobb så att kvinnor inte skulle
              behöva jobba svart. Dessutom skulle det ge kvinnor större möjligheter
              att göra karriär och eventuellt höja lönen. Men helt plötsligt
              gick Socialdemokraterna i förra valrörelsen ut och sade att nej,
              RUT är fult, det är pigjobb, och jag antar att de med pigjobb
              menade traditionella kvinnojobb. Inte en enda gång hörde man talas
              om drängjobben, och det är det jag vänder mig mot. Det skapar
              en bild av att traditionella kvinnoyrken skulle vara någonting
              fult. Det är det jag är ute efter.
            </seg>
            <seg n="2c955320">
              Sedan har vi ungdomsarbetslösheten, Börje Vestlund. Ni vill ju
              ta bort den dubbla sänkningen av arbetsgivaravgiften för ungdomar.
              Ni säger att det inte har skapat några jobb. Tror ni verkligen
              att om man lägger på den avgiften kommer det att skapa fler ungdomsjobb?
              Jag var på Max i Skellefteå i fredags. Där välkomnade man sänkt
              restaurangmoms och tyckte att det var jättebra med en sänkning
              av arbetsgivaravgiften för ungdomar. På det sättet har de kunnat
              anställa många. Max är ett föregångsföretag, för de anställer
              många som kanske inte skulle få anställning på andra ställen,
              det vill säga människor från alla samhällsskikt. Börje Vestlund
              och jag skulle nog kunna ha en särskild debatt om det, för jag
              tycker att han har fel.
            </seg>
          </u>
          <note type="speaker" n="8dec19e8">
            Anf. 156 KENT PERSSON (V) replik:
          </note>
          <u who="kent_persson_8dd737" xml:id="i-daead04a3e52187a-5" n="97f32743">
            <seg n="9fbec320">
              Fru talman! Låt mig börja med RUT och ROT. Vi har gjort en annan
              prioritering när det gäller RUT, vilket nog är väl känt för de
              flesta i kammaren, av den enkla anledningen att vi använder pengarna
              till andra insatser, till insatser i barnomsorgen. Det har inte
              att göra med någonting annat. Det är du, Helena, som tycker att
              RUT-avdrag ger bra möjligheter för kvinnor att starta företag.
              Det är som Börje Vestlund sade, att du hänvisar kvinnorna till
              RUT. Den typen av uppdelad företagsamhet avvisar Vänsterpartiet.
            </seg>
            <seg n="d617dffe">
              Vad beträffar ROT har vi från Vänsterpartiet alltid sagt att
              vi ska använda den när konjunkturerna viker. Det har nämligen
              visat sig vara ett mycket bra instrument att sätta in i en lågkonjunktur,
              det absolut bästa för att stimulera ekonomin.
            </seg>
            <seg n="483140cf">
              När det gäller diskussionen om Astra Zeneca, när de gick ut med
              sitt varsel, var det just så. Vi orkade inte lyfta blicken och
              diskutera de stora samhällsproblemen, utan vi höll fast vid en
              diskussion om hushållsnära tjänster. Det var det som präglade
              pressen, och det var det som präglade debatterna i kammaren. Jag
              säger inte att vi ska lasta regeringen för det. Inte heller oppositionen
              orkade lyfta blicken. Den kritiken faller lika mycket tillbaka
              på oppositionen. Jag ska inte säga att jag försökte lyfta blicken.
              Det vore att ta åt sig mer än jag orkar med i ett pressmeddelande.
              Jag var också fast i det. Det är det som är så farligt. Det är
              där svagheten ligger. Vi ser inte de stora samhällsförändringar
              som är på gång, utan vi fastnar i småttigheter.
            </seg>
          </u>
          <note type="speaker" n="e593d608">
            Anf. 157 HELENA LINDAHL (C) replik:
          </note>
          <u who="helena_lindahl_7452bc" xml:id="i-65f00012ce838ebc-3" n="d54b84a7">
            <seg n="2116ffa9">
              Fru talman! Det var bra att jag fick ett litet klargörande från
              Kent Persson, för jag kände med ens att jag blev ganska besviken
              på Vänsterpartiet och Kent Persson.
            </seg>
            <seg n="8120277f">
              Samtidigt undrar jag fortfarande varför du jämförde RUT med Astra
              Zeneca. Det är så typiskt: Det är aldrig några diskussioner när
              det gäller gubbavdragen och ROT, men pigjobben diskuterar man.
              Sedan står ni och funderar över varför jag pratar om RUT och att
              det skulle vara lika med kvinnojobb. Men varför kallar ni det
              för pigjobb då? Ni pratar aldrig om några drängjobb. Det ska alltså
              vara finare att sätta in fönster än att tvätta dem. Det är rena
              rama dumheterna.
            </seg>
            <seg n="936d971f">
              Jag tror att RUT-tjänsterna har skapat ungefär 5 0007 000 nya
              arbetstillfällen. Tar man bort RUT-avdraget kommer många av de
              personer som tidigare har jobbat svart att inte ha några jobb.
              En av min mammas väninnor, som kommer från Polen, jobbade svart
              i många år. Äntligen har hon fått möjlighet att få in pensionspengar.
              Hon har fått ett vitt jobb, och äntligen får hon ett lönekuvert.
              Det är verkligheten för många människor.
            </seg>
            <seg n="d34b91b7">
              Jag skulle vilja ställa en fråga till Kent Persson angående Norrbotniabanan.
              Jag ställde den även till Börje Vestlund. Jag blev väldigt besviken
              på Jonas Sjöstedt och Vänsterpartiet när ni gick ut och sade att
              det fanns en finansiering till Norrbotniabanan medan det i er
              skuggbudget inte finns några pengar avsatta till Norrbotniabanan.
              Inte med ett ord nämns Norrbotniabanan i skuggbudgeten. Då undrar
              jag: Varför gör ni inte det i skuggbudgeten, om det är så att
              ni vill prioritera ett bygge av en så viktig satsning som Norrbotniabanan
              är för Norrland? Då tycker jag, Kent Persson, att det känns som
              att det är att lura väljarna. Är det så?
            </seg>
          </u>
          <note type="speaker" n="93d7d1da">
            Anf. 158 KENT PERSSON (V) replik:
          </note>
          <u who="kent_persson_8dd737" xml:id="i-daead04a3e52187a-6" n="97f32743">
            <seg n="4792c866">
              Fru talman! Jag vet inte, Helena, vilka pigjobb det är jag har
              pratat om här. Och vilka drängjobb är det jag har tagit upp i
              den här debatten? Jag använder över huvud taget inte orden drängjobb
              eller pigjobb. Det gör inte Vänsterpartiet. Det där har du säkert
              fått om bakfoten.
            </seg>
            <seg n="01633897">
              Inte vet jag om du inte hör vad jag säger. Det är möjligt att
              jag är väldigt otydlig. Men jag tog upp RUT-avdraget och hushållsnära
              tjänster. Det var vad vi orkade diskutera i kammaren när vi samtidigt
              hade de stora varslen på Astra Zeneca i Lund. Det var ingen diskussion
              eller debatt om det, som är så oerhört viktigt för svensk industriell
              utveckling. Vi satt fast i diskussionen om hushållsnära tjänster.
            </seg>
            <seg n="6af183b5">
              Jag hoppas att du hör vad jag säger. Jag skulle aldrig använda
              orden pigjobb eller drängjobb när jag eller min hustru går hemma
              och städar. Det är väldigt förnedrande att över huvud taget benämna
              det på det sättet. De oavlönade jobb som görs i hemmen, oavsett
              om de görs av kvinnor eller män nu är merparten kvinnor är oerhört
              värdefulla. De görs och ska göras, om man så vill. Jag gör det
              inte gärna, men jag gör det i alla fall, på onsdag till exempel.
            </seg>
          </u>
          <note type="speaker" n="3fbe4142">
            Anf. 159 HELENA LINDAHL (C) replik:
          </note>
          <u who="helena_lindahl_7452bc" xml:id="i-65f00012ce838ebc-4" n="d54b84a7">
            <seg n="2ecd2ca9">
              Fru talman! Det var väldigt bra. Jag ska komma ihåg det. Kent
              Persson får ta med sig den passningen till Lars Ohly, som vid
              ett flertal tillfällen har fört debatten om pigjobb.
            </seg>
            <seg n="fc673cef">
              Nåväl! Det var synd att jag inte fick svar på frågan om Norrbotniabanan.
              Det är en oerhört viktig näringslivssatsning i norra Sverige.
              Men jag hoppas att vi kanske kan återkomma till den diskussionen,
              Kent Persson. Det känns heller inte rätt att jag står och diskuterar
              när jag inte får något svar.
            </seg>
            <seg n="1b8cc78f">
              Jag tackar så mycket för debatten och hoppas att ni vill tugga
              på varsin bil från mitt lilla bilkluster.
            </seg>
          </u>
          <note type="speaker" n="73f715fe">
            Anf. 160 INGELA NYLUND WATZ (S):
          </note>
          <u who="ingela_nylund_watz_ce889e" xml:id="i-099db60de56bcec0-0" n="955dde44">
            <seg n="59c2b69e">
              Fru talman! Jag vill inledningsvis instämma i Börje Vestlunds
              anförande tidigare i den här debatten som på ett ganska tydligt
              sätt redovisade skiljelinjerna mellan å ena sidan regeringens
              och majoritetspartiernas politik på det här området och å andra
              sidan den socialdemokratiska politiken.
            </seg>
            <seg n="feea1210">
              Fru talman! Regeringens mål för näringspolitiken är mycket tydligt.
              Mats Odell nämnde det alldeles själv i inledningen av sitt anförande.
              Jag citerar rakt ur propositionen: Målet för näringspolitiken
              är att stärka den svenska konkurrenskraften och skapa förutsättningar
              för fler jobb i fler och växande företag, för att därigenom bryta
              utanförskapet. Som sagt inledde Mats Odell sitt anförande med
              just detta. Det är alltså regeringens viktigaste mål för näringspolitiken
              som presenteras på detta väldigt tydliga sätt: fler jobb och minskat
              utanförskap. Därför är också det regeringen har åstadkommit väldigt
              lätt att mäta. Det är väldigt enkelt att utvärdera hur man lyckas
              med dessa viktiga målsättningar.
            </seg>
            <seg n="1b19f609">
              Är regeringen på rätt väg? Har regeringens näringspolitik den
              kraftfulla effekt på Sveriges tillväxt som man önskar? Ger regeringens
              politik fler jobb? Minskar regeringens politik utanförskapet?
              Låt oss granska fakta.
            </seg>
            <seg n="99562b17">
              För det första jobben. Enligt Arbetsförmedlingens statistik var
              8,2 procent av arbetskraften öppet arbetslösa eller inskrivna
              i program i slutet av november i ett läge då alla tecken pekar
              på att arbetsmarknaden viker nedåt och att antalet nyinskrivna
              arbetslösa återigen vänder uppåt. Sverige är i dag ett land med
              en massarbetslöshet som bitit sig fast och riskerar att öka när
              konjunkturen nu faller. I detta ljus, fru talman, vill jag påstå
              att regeringens näringspolitik misslyckats jämfört med de egna
              uppsatta målen.
            </seg>
            <seg n="025f3978">
              För det andra utanförskapet. Enligt en färsk undersökning från
              riksdagens utredningstjänst är utanförskapet kvar på i princip
              samma nivå som 2006 enligt den definition som Moderaterna själva
              använde i valrörelsen 2006. Att 1,2 miljoner människor lever i
              utanförskap och att socialbidragskostnaderna skenar när vi står
              inför en period med ökande arbetslöshet är mycket oroande. Mot
              den bakgrunden, fru talman, kan man återigen inte säga annat än
              att regeringens mål med näringspolitiken havererat.
            </seg>
            <seg n="dd820c53">
              Fru talman! Vi socialdemokrater har högre ambitioner med näringspolitiken
              än regeringen. Näringspolitiken ska bygga på insikten att Sverige
              i den globala konkurrensen ska konkurrera med högt kunskapsinnehåll,
              höga förädlingsvärden, forskning och innovationskraft. Sverige
              ska vara en ledande kunskaps- och forskningsnation. Vår vision
              bygger på att Sverige ska vara bäst, inte billigast.
            </seg>
            <seg n="a8388ccc">
              Grundläggande för en modern näringslivspolitik måste därför vara
              kraftfulla satsningar i vårt utbildningssystem satsningar som
              presenterades av socialdemokratiska företrädare i utbildningsutskottet
              i en tidigare debatt i dag. Men det krävs också en mer strategisk
              samverkan mellan staten, näringslivet och akademin.
            </seg>
            <seg n="f315f695">
              I den meningen, fru talman, har de senaste fem åren med borgerliga
              regeringar varit bortkastade år, vill jag påstå. Regeringens passivitet
              i relationsbyggandet med näringslivet och akademin kan inte kännetecknas
              som något annat än ren och skär beröringsskräck, en beröringsskräck
              som är djupt olycklig och fullkomligt obegriplig. Runt om i världen
              har regering efter regering tagit stora steg i riktning mot ökad
              samverkan med näringslivet och akademin. Inom EU är samma färdriktning
              tydlig. Risken är att Sverige blir ifrånsprunget eller i varje
              fall får kämpa väldigt hårt för att komma i kapp. Först till hösten
              ska regeringen presentera sin politik på forsknings- och innovationsområdena.
            </seg>
            <seg n="f80b78c3">
              Fru talman! Vi socialdemokrater lider inte av beröringsskräck
              inför akademin och näringslivet, tvärtom. Genom historien har
              vi också visat värdet av en nära samverkan med näringslivet och
              forskarsamhället.
            </seg>
            <seg n="1e1a87e5">
              Jag vill faktiskt påstå att just den insikten, som vi socialdemokrater
              har burit med oss, har bidragit till att göra Sverige till ett
              av västvärldens mest framgångsrika industriländer. I budgetmotion
              efter budgetmotion har vi socialdemokrater också föreslagit att
              staten ska avsätta resurser för att utveckla en strategisk samverkan
              med näringslivet och akademin, och under de kommande fyra åren
              vill vi socialdemokrater avsätta 500 miljoner kronor årligen för
              ett nytt anslag, som vi har valt att kalla Strategisk samverkan.
              Medlen ska användas för att utveckla olika former av samverkan
              mellan forskning och näringsliv. Det handlar om att skapa innovationskluster,
              attrahera internationella forskningsinvesteringar, förbättra tillgången
              till riskkapital och bygga upp strategiska samverkansprogram för
              att möta de framtida behoven och därmed klara den nödvändiga omställningen
              av svensk industri. Några områden som vi vill rikta särskilt fokus
              mot är transporter, miljö och energi, hälsa och livsvetenskap.
            </seg>
            <seg n="f432acca">
              Som ett komplement till detta vill vi också inrätta en riskkapitalfond
              på 3 miljarder kronor. Fonden ska ha fokus på små och medelstora
              industri- och tjänsteföretag, agera marknadskompletterande och
              på ett sådant sätt att det statliga engagemanget kan avslutas
              när företaget nått en mognad som möjliggör privat finansiering.
            </seg>
            <seg n="c04a6f6d">
              Dessutom vill vi införa ett riskkapitalavdrag för dem som investerar
              upp till 100 000 kronor i mindre företag. Detta är exempel på
              vår politik för att lösa problem som många mindre företag möter
              när de vill växa.
            </seg>
            <seg n="19643917">
              Vi vill skapa en strategi för innovation som innehåller kraftfulla
              satsningar på innovationsområden och att det byggs upp effektiva
              strukturer för kunskapsöverföring och teknikutveckling mellan
              akademin och industrin genom innovationskluster. Om Sverige ska
              fortsätta vara en ledande industrination måste forskning, högre
              utbildning och innovation bilda ett väl fungerande sammanhang.
            </seg>
            <seg n="04bdd886">
              Industriforskningsinstitutens roll måste stärkas, och särskilt
              viktigt är att framhålla deras vikt för att stärka högskolornas
              koppling till de mindre företagen. Vi vill också inrätta ett särskilt
              tjänsteforskningsinstitut.
            </seg>
            <seg n="55704f20">
              Fru talman! Under hösten har en mängd inspel gjorts till Näringsdepartementet
              inför de förslag regeringen i höst ska presentera när det gäller
              forsknings- och innovationsfrågor, och glädjande nog kan jag konstatera
              att vår politik på de här områdena svarar väl upp mot de synpunkter
              som nu presenteras av såväl industrins som akademins företrädare.
              Nu är det upp till bevis för regeringen, och vi får verkligen
              hoppas att de synpunkter som lämnats in tas till vara. Efter fem
              förlorade år får regeringen finna sig i att förväntningarna är
              höga.
            </seg>
            <seg n="c73bacc2">
              Fru talman! Jag vill sluta där jag började, nämligen med frågan
              om regeringens mål med näringspolitiken. Jag upprepar: Regeringens
              mål är att stärka den svenska konkurrenskraften och skapa förutsättningar
              för fler jobb i fler och växande företag för att därigenom bryta
              utanförskapet.
            </seg>
            <seg n="44a4205a">
              Jag skulle inte bli förvånad i fall regeringens kreativa spinndoktorer
              och strateger snart väljer att formulera sig annorlunda, för så
              smärtsamt dålig måluppfyllelse på ett för Sverige så viktigt politikområde
              har vi sällan skådat. Det är mycket långt till målen.
            </seg>
          </u>
          <note type="speaker" n="cc262cfa">
            Anf. 161 MARIE WICKBERG (C):
          </note>
          <u who="unknown" xml:id="i-9299b239ef25e922-19" n="57e22ced">
            <seg n="c2717132">
              Fru talman! Jag skulle vilja börja med att fundera lite över
              hur tjock plånbok man kan ha som socialdemokrat om man dristar
              sig till att kalla det för duttande när det handlar om miljardsatsningar
              på sänkta arbetsgivaravgifter, sänkt restaurangmoms och satsningar
              på RUT- och ROT-avdrag. Det är ett ganska rejält duttande, skulle
              jag vilja säga.
            </seg>
            <seg n="d32ab0f6">
              Man kan också fundera över om den globala finanskrisen helt har
              gått socialdemokratin förbi. Det verkar som om det inte har hänt
              någonting sedan 2006, då den borgerliga regeringen tog över. Det
              är som om världen inte har varit nere i en av de djupaste kriser
              vi någon gång har sett. Det är både märkligt och en aning ansvarslöst!
            </seg>
            <seg n="9f53435c">
              Generella insatser för företagande är viktigt för att man i hela
              landet ska kunna skapa tillväxt och ett attraktivt företagsklimat.
              Förutsättningarna i olika delar av Sverige ser olika ut. Utöver
              det generella reformarbetet är det därför nödvändigt med specifika
              insatser.
            </seg>
            <seg n="3d9454c0">
              Det är genom företagande som alla delar av Sverige kan bidra
              till vårt lands tillväxt. Regeringens mål är utvecklingskraft
              i alla delar av landet. Människor i hela Sverige ska kunna växa
              och utvecklas av egen kraft. Det är nämligen summan av alla regioners
              tillväxt som bygger Sverige, och för att detta ska bli verklighet
              krävs en stark lokal och regional konkurrenskraft.
            </seg>
            <seg n="f9c31502">
              Ett exempel på en näring som finns över hela Sverige är turismen.
              Turistnäringen har, mätt i exporttermer, ökat med smått otroliga
              115 procent på tio år. Det betyder att i dagsläget arbetar 160
              000 människor med turism, vilket är 25 procent fler än för bara
              tio år sedan.
            </seg>
            <seg n="3b442cb8">
              Den här branschen står för 2,9 procent av Sveriges totala bnp.
              Detta gör att turistnäringen nu konkurrerar i storlek med till
              exempel järn-, stål-, trä- och massaindustrin, eller bilindustrin
              för den delen.
            </seg>
            <seg n="9a5f69c8">
              Jag tycker att det är fantastiskt att vi i hela vårt avlånga
              land har kvinnor och män, unga och gamla med varierande kulturella
              bakgrunder som med nytänkande och entreprenörsanda skapar denna
              växande basnäring. Turistnäringen är en näring som kan frodas
              i alla delar av landet. I glesbygd och landsbygd är turistsektorn
              ofta en av de allra viktigaste arbetsskaparna.
            </seg>
            <seg n="4bffbea5">
              Jobben inom turismen går dessutom ofta till ungdomar, kvinnor
              och invandrare. Över hälften av de anställda inom turistsektorn
              är under 35 år. En tredjedel av alla som jobbar inom restaurangbranschen
              har utländsk bakgrund.
            </seg>
            <seg n="2082c535">
              Till detta kan man lägga att andelen kvinnor och andelen kvinnligt
              företagande är särskilt hög inom turistnäringen, och då ser man
              vilken dynamik som den här näringen bidrar med till det svenska
              näringslivet.
            </seg>
            <seg n="60b6dd23">
              För att ytterligare bidra till branschens tillväxt satsar regeringen
              60 miljoner under de närmaste tre åren på turistnäringen. Tanken
              med detta är naturligtvis att hela Sverige ska dra nytta av den
              positiva utvecklingen. Pengarna ska gå till att stärka och utveckla
              turistdestinationer, framför allt i glesbygd. De ska gå till kvalitets-
              och affärsutveckling hos små och medelstora turistföretag.
            </seg>
            <seg n="2b56fdcd">
              Till detta ska läggas att det har blivit enklare att säsongsanställa.
              Centerpartiet har tillsammans med regeringen sett till att det
              blir sänkt moms på restaurang- och cateringtjänster. Detta är
              bara några exempel på generella åtgärder som har fått extra stort
              positivt genomslag i turistbranschen.
            </seg>
            <seg n="73e55bf7">
              Turistnäringen består till största del av små företag med verksamheter
              som ofta är i gränslandet mellan en mängd nationella och regionala
              myndighetsområden. Detta innebär att offentliga strukturer och
              utformningen av regelverk ofta inte är särskilt anpassade till
              företag inom turistnäringen. Risken är att man drabbas extra hårt
              av krångliga regler och oklar byråkrati. Detta är något som Centerpartiet
              och alliansregeringen jobbar hårt för att komma till rätta med.
            </seg>
            <seg n="d7c897f0">
              Det är därför viktigt att också ha ett turistperspektiv när det
              gäller till exempel nyttjande av kulturhistoriska fastigheter,
              regler kring vägskyltar, naturleder och jakt, liksom att man tar
              hänsyn till kommersiella intressen och att handläggning av utskänkningstillstånd
              sker smidigt. Allt detta hänger ihop. Dessutom är det viktigt
              att myndigheter vars ansvarsområden påverkar turistföretags vardag
              verkligen pratar med varandra.
            </seg>
            <seg n="f86fe17b">
              Att utformningen av regelverk även passar turistföretag är lika
              viktigt som samordning. Vi och regeringen har därför valt att
              särskilt fokusera på turistnäringen i det regelförenklingsarbete
              som till exempel min eminenta kollega Helena Lindahl har pratat
              mer om här i dag.
            </seg>
            <seg n="908939f2">
              Regeringen har arbetat aktivt med att förbättra näringslivsklimatet
              genom utformning av goda ramvillkor för företagande. Utöver de
              åtgärder som jag tidigare har berört har regeringen också insatser
              i budgeten som handlar om kapitalförsörjning, skatter, konkurrens
              och innovationsfrämjande.
            </seg>
            <seg n="68968452">
              Det är klart att vi ska vara ärliga. Vi kan naturligtvis säga
              att det finns mycket kvar att göra för svenskt företagsklimat
              och för att skapa ett företagsklimat som inte bara är bra utan
              som faktiskt är i världsklass. Men med den samlade budgetpropositionen
              tar vi ytterligare steg i rätt riktning. Jag tror också att kombinationen
              av generella åtgärder och riktade åtgärder är en klok lösning.
            </seg>
            <seg n="5b69e0b3">
              För oss i Centerpartiet är det solklart att fler företag är bra
              för Sverige. Vi uppmuntrar därför till entreprenörskap och företagande.
              Det är bara genom fler och växande företag som alla regioner i
              Sverige kan bidra till vår gemensamma tillväxt och till vår välfärd.
            </seg>
          </u>
          <note type="speaker" n="b5cf1320">
            Anf. 162 OLA JOHANSSON (C):
          </note>
          <u who="ola_johansson_34dd4e" xml:id="i-fc1e2de38b0ef6aa-0" n="5afa862e">
            <seg n="af4974c6">
              Fru talman! Jag valde att hoppa in i debatten efter att ha funderat
              lite över en del inlägg och utläggningar som har varit kring biltillverkaren
              Saab. Jag känner att frågor som rör fordonsindustrin triggar mig
              jag har varit verksam i svensk fordonsindustri i 25 år, och den
              dag detta värv eventuellt är över räknar jag med att kunna träda
              tillbaka i tjänst som säljare och utvecklare av tjänster till
              en livskraftig men alltmer global fordonsindustri som ligger långt
              framme miljömässigt, förutsatt att inte Börje Vestlund och hans
              kamrater i Vänsterpartiet och Miljöpartiet ser till att slå undan
              benen för transporter på hjul i vårt eget land, med koldioxidskatter
              och annat.
            </seg>
            <seg n="07b9e6de">
              Jag vet också att det går upp och ned i branschen. Det är varken
              första eller sista gången som vi råkar ut för att arbetstillfällen
              är hotade. När det gäller Saab tror jag att det är få utanför
              en väldigt trång krets som vet vilka hot som har funnits och vilka
              möjligheter som nu återstår när det gäller att rädda bolaget och
              arbetstillfällena.
            </seg>
            <seg n="cbe2332f">
              Trots försöken att få det att låta annorlunda tror jag att vi
              kan känna oss helt trygga i att regeringen i samverkan med duktiga
              regionpolitiker, varav många är socialdemokrater, har gjort och
              gör det som är möjligt för att ta till vara den gnutta hopp som
              ändå syns i denna långa, mörka tunnel.
            </seg>
            <seg n="0b25ab71">
              Om inte annat visade man det under den förra fordonskrisen, när
              samspelet mellan de regionala samordnarna Lars Bäckström, landshövdingen,
              och Kent Johansson och Näringsdepartementet och regeringen med
              Maud Olofsson visade sig fungera väldigt väl.
            </seg>
            <seg n="45cb058d">
              Vi lider självklart med de anställda och förundras över alla
              turer som ändå i slutändan stod och föll med ett principbeslut
              från det mäktiga bilföretaget GM:s ledning, världens näst största
              biltillverkare efter Toyota med fyra amerikanska märken, två europeiska
              och två asiatiska.
            </seg>
            <seg n="e7bbe4ea">
              Men jag erinrar mig också hur det var under de år då Sveriges
              statsminister hette Göran och hade en näringsminister som jag
              inte riktigt kommer ihåg namnet på. Frågan var då var den nya
              europeiska Chevroletmodellen med tillhörande plattform skulle
              tillverkas. Skulle den tillverkas i Trollhättan eller i tyska
              Rüsselsheim?
            </seg>
            <seg n="1d78de3a">
              Mot löften att satsa på riksväg 45 och bättre kommunikationer
              i Götaälvdalen kunde Trollhättefabriken ändå leva vidare. Men
              det var först sedan Alliansen tillträdde i regeringen som man
              insåg att det helt och hållet saknades ekonomisk täckning för
              att infria det löftet.
            </seg>
            <seg n="8f42c79c">
              Därför är det ödets ironi att vi nu, när projektet Bana väg i
              väst nästan är färdigt, ser vad som dess värre verkar vara slutet
              på eran Saab Automobil i Trollhättan.
            </seg>
            <seg n="c2b9792f">
              Vi ser slutet på Saab men knappast slutet för fordonsindustrin
              i Västsverige. Tack vare att vi nu har genomfört satsningen på
              infrastruktur ser vi möjlighet för de personer som bor i Fyrbodalsområdet
              och arbetar i fordonsindustrin att hitta arbeten inom det området
              och möjlighet för företag att etablera sig där där industritraditionen
              finns, där teknikkunnandet finns och där arbetskraften finns.
            </seg>
            <seg n="4e178e25">
              I stället för att klaga på att Annie Lööf inte är här borde Börje
              Vestlund fundera lite grann över hans eget partis olika utspel
              kring Saab. Att staten skulle gå in och i praktiken köpa bilföretaget
              utan att veta någonting om dess framtid och dess förutsättningar
              att överleva, nej, fru talman, med facit i hand vet vi att det
              inte hade varit någon bra lösning.
            </seg>
            <seg n="c2c700c8">
              Därför är det svårt att finna någon som helst trovärdighet i
              den kritik som man nu passar på att framföra denna dag mot regeringen.
            </seg>
          </u>
          <note type="speaker" n="b12e14e8">
            Anf. 163 BÖRJE VESTLUND (S) replik:
          </note>
          <u who="borje_vestlund_809cde" xml:id="i-822094e23c9aef72-8" n="da085e4a">
            <seg n="b2fb3f0b">
              Fru talman! Tack så mycket, Ola Johansson, för ett klargörande
              inlägg som jag tycker att vi hade kunnat få från de andra kamraterna
              på den borgerliga sidan under kvällen! Jag tycker att det var
              bra att vi kunde få det.
            </seg>
            <seg n="eee7f1a8">
              Jag frågade egentligen var den beredskap fanns som Annie Lööf
              berättade om. När Annie Lööf var nytillträdd kom hon ju till näringsutskottet
              och berättade om Saab och situationen för Saab. Det hade vi begärt
              sedan lång tid tillbaka, men det hade inte varit möjligt att någon
              annan hade kommit förrän just då.
            </seg>
            <seg n="7bad7673">
              Vi var tacksamma för den informationen. Men någonstans fanns
              en risk även vid det tillfället att det kanske inte skulle gå
              hela vägen utan gå mot konkurs. Och det måste vara så att det
              är vid det tillfället man kan göra något ordentligt från politikens
              sida.
            </seg>
            <seg n="9a9be528">
              Vi frågade efter beredskap, och då sade Annie Lööf: Vi har en
              beredskapsplan. Det var den beredskapsplanen som jag snarare efterlyste
              i dag.
            </seg>
            <seg n="4ee6f8f9">
              Låt mig också säga: Det blir lite tjatigt när ni sitter i era
              borgerliga kammare och ska häckla oss socialdemokrater och tar
              en liten, liten lögn och gör den större och större.
            </seg>
            <seg n="51eec397">
              Det finns ingen socialdemokratisk politiker som seriöst har sagt
              att vi ska köpa Saab! Det finns ingen som har gjort det. Det har
              förekommit spekulationer om på vilket sätt man kan stödja Saab,
              och så har det förts ett resonemang om detta. Men att gå in som
              ägare av Saab har vi faktiskt inte föreslagit i något sammanhang.
            </seg>
            <seg n="9344f476">
              Det kan ni sluta med, så ska jag lova att jag ska sluta häckla
              er för andra saker. Men vi kan sluta med detta och försöka prata
              om vad vi faktiskt har föreslagit och inte föreslagit.
            </seg>
          </u>
          <note type="speaker" n="8646f1f3">
            Anf. 164 OLA JOHANSSON (C) replik:
          </note>
          <u who="ola_johansson_34dd4e" xml:id="i-fc1e2de38b0ef6aa-1" n="5afa862e">
            <seg n="1c969c50">
              Fru talman! Jag vet inte hur jag ska kommentera Börje Vestlunds
              tack. Jag tar naturligtvis emot det och är glad för de uppskattande
              orden.
            </seg>
            <seg n="488e3ad9">
              När det gäller beredskapen handlar det inte om några nyheter
              fordonskriser har inträffat förut. Senast var det många av våra
              stora tillverkare som inte blev av med sina lager därför att det
              inte var möjligt att låna pengar för att iscensätta de leveranser
              som var planerade.
            </seg>
            <seg n="52560512">
              Då fanns det en beredskap hos näringsministern tillsammans med
              de regionala samordnarna för att skapa en utvecklingskraft som
              genererade arbeten. Den typen av beredskap finns hela tiden.
            </seg>
            <seg n="0187db04">
              När det gäller just Saabfrågan är jag helt övertygad om att processen
              har varit så utdragen att den beredskapen finns.
            </seg>
            <seg n="fd01aee7">
              Jag är inte närvarande när näringsutskottet får sina dragningar
              av ministern. Men jag är säker på att även Börje Vestlund känner
              en trygghet.
            </seg>
            <seg n="11c212d4">
              Beträffande vad som är sagt och gjort kan jag bara erinra mig
              den debatt som har varit. Det var Mona Sahlin som var ute i den
              diskussionen, bland annat i samband med valrörelsen.
            </seg>
          </u>
          <note type="speaker" n="997f84de">
            Anf. 165 BÖRJE VESTLUND (S) replik:
          </note>
          <u who="borje_vestlund_809cde" xml:id="i-822094e23c9aef72-9" n="da085e4a">
            <seg n="d647161f">
              Fru talman! Det var hon inte, men vi kan diskutera det vid ett
              annat tillfälle. Då får i så fall Ola Johansson plocka fram det
              citatet. Det ska bli intressant att se. Vi har diskuterat detta
              med Mona Sahlin, och det stämmer inte.
            </seg>
            <seg n="14c74d14">
              Men det är något jag möjligen kan efterlysa. När vi hade den
              förra fordonskrisen, när den ekonomiska krisen var, gjorde vi
              ett antal saker. Jag tror faktiskt att det var just denna kväll
              för ett antal år sedan som vi hade en debatt om hur man skulle
              se till att hjälpa fordonsindustrin. Man tillsatte då, precis
              som Ola Johansson sade, Kent Johansson och Bäckström för att rodda
              det.
            </seg>
            <seg n="1bea74a4">
              Det är väl snarare något sådant vi behöver, snarare i de environgerna
              vi behöver hitta en lösning för att hjälpa Saab i det här sammanhanget.
              Det skulle ha varit paketet. Det skulle ha varit beredskapen,
              att det faktiskt finns en möjlighet att se på hur man ska kunna
              göra. Det handlar ju inte bara om Saab, utan det handlar om hela
              fordonsklustret i Västsverige, som kommer att få väldigt stora
              problem nu.
            </seg>
            <seg n="acaa9139">
              Jag förstår att Ola Johansson inte har varit på våra sammanträden.
              Men jag kan garantera Ola Johansson att det har varit ett uppvaktande
              och en diskussion, brevskrivande och mejlskrivande från fordonsindustrin
              och inte minst underleverantörerna, som har varit bekymrade och
              förmodligen är ännu mer bekymrade i dag.
            </seg>
            <seg n="04f8dd7b">
              Det är väl snarare den typen av aktivitet som skulle behövas
              när Saab har hamnat i den situation som man har hamnat i.
            </seg>
          </u>
          <note type="speaker" n="e3c0c3b1">
            Anf. 166 OLA JOHANSSON (C) replik:
          </note>
          <u who="ola_johansson_34dd4e" xml:id="i-fc1e2de38b0ef6aa-2" n="5afa862e">
            <seg n="36b76740">
              Fru talman! Jag kan inte säga exakt på dagen hur länge sedan
              det var Saabfabriken stannade. Men det faktum att ingen har haft
              någonting att göra med att bygga bilar under en väldigt lång tid
              i bilfabriken i Trollhättan eller att underleverantörerna inte
              har haft några delar att leverera är ju ingen nyhet.
            </seg>
            <seg n="5442cfdb">
              När det gäller de arbetstillfällen som vi säger måste skapas
              handlar det framför allt om de Saabarbetare som i dag står inför
              utsikten att för en gångs skull få lön. Men när det gäller övriga
              arbetstillfällen i Saab är det en pågående process.
            </seg>
          </u>
          <note n="41fb7c96">
            Överläggningen var härmed avslutad.
          </note>
          <note n="0d284358">
            14 § Regional tillväxt
          </note>
          <note n="eeeec9bf">
            Föredrogs
          </note>
          <note type="speaker" n="d69a30bb">
            Anf. 167 KRISTER ÖRNFJÄDER (S):
          </note>
          <u who="krister_ornfjader_dc6a8a" xml:id="i-273fa25968aa57b9-0" n="eb696c08">
            <seg n="f75ce99f">
              Fru talman! Även jag tänker börja med ett litet uttalande om
              Saab.
            </seg>
            <seg n="bfbc4def">
              Vi har i dag tyvärr fått beskedet att alla möjligheter tydligen
              är uttömda när det gäller Saab Automobile, Saab Automobile Tools
              och Saab Powertrain och att de därför har begärts i konkurs.
            </seg>
            <seg n="f07c0711">
              Vi har därmed ett praktiskt exempel framför oss när det gäller
              tillämpning av både svensk regionalpolitik och svensk näringspolitik.
              Nu är det så ordnat att det är samma minister för båda ansvarsområdena,
              nämligen Centerpartiets ordförande Annie Lööf.
            </seg>
            <seg n="965a8755">
              Fru talman! Vi är i en situation där Trollhättan före denna händelse
              hade en arbetslöshet på 14,4 procent. Till detta kommer nu 3 500
              personer som är direkt berörda och i runda tal 75 företag som
              är underleverantörer belägna i både Västra Götalandsregionen och
              i andra delar av Sverige.
            </seg>
            <seg n="60b75366">
              Som alla ledamöter vet har vi under en längre tid haft möjlighet
              att följa denna fråga i näringsutskottet. På en direkt fråga till
              representanter för regeringen har vi fått till svar att regeringen
              har en beredskap för att möta olika händelseutvecklingar när det
              gäller de berörda företagens framtid. Nu är det därför dags att
              redovisa dessa insatser.
            </seg>
            <seg n="8661b965">
              Fru talman! Vi socialdemokrater vill ha ett samhälle där människor
              har frihet att förverkliga sina drömmar och där välfärd och möjligheter
              kommer alla till del. Tyvärr går inte utvecklingen åt det hållet
              när den borgerliga alliansregeringen styr Sverige med stöd av
              Sverigedemokraterna.
            </seg>
            <seg n="b1574ff2">
              Nej, fru talman, i stället ökar i dag klyftorna mellan människor
              och mellan regioner i Sverige. Långtidsarbetslösheten biter sig
              fast. Resultaten i skolorna har försämrats. Och de ojämlika förutsättningarna
              mellan landets olika delar har ökat.
            </seg>
            <seg n="57e2eca9">
              Fru talman! Den som märker hur klyftorna ökar vet att samhället
              glider isär. Den som känner att den gemensamma välfärden håller
              på att försvinna rustar sig för ojämlikhet. Men, fru talman, det
              gäller naturligtvis bara för dem som har de ekonomiska förutsättningarna
              och kan göra det. De som saknar pengar tillhör förlorarna och
              får klara sig själva när de till exempel blir sjuka eller förlorar
              sitt jobb.
            </seg>
            <seg n="6bd05cda">
              Denna utveckling är inget framgångsrecept för ett land. Det är
              bara tillsammans som vi kan utveckla ett modernt, jämlikt och
              konkurrenskraftigt Sverige. En stark gemensam grund ökar både
              vår gemensamma frihet och vår individuella frihet och ger oss
              möjlighet att växa och utvecklas.
            </seg>
            <seg n="ce25abea">
              Fru talman! Vi socialdemokrater vill vända trenden och minska
              samhällsklyftorna. Om Sverige ska bli ett land där människor har
              samma möjligheter att utvecklas måste politiken kretsa kring sociala
              investeringar. Därför vill vi socialdemokrater göra den regionala
              utvecklingspolitiken till en central fråga, där konsekvenserna
              av politiken är närvarande i utformningen av strategiska politiska
              beslut. Detta förutsätter en samordning mellan olika politiska
              nivåer och politikområden. Därför måste den nationella nivån samverka
              mer med regioner och kommuner för att skapa bästa möjliga utvecklingsmöjligheter.
            </seg>
            <seg n="e19ab155">
              Fru talman! I motsats till den borgerliga alliansregeringen duckar
              vi socialdemokrater inte inför de problem som regionalpolitiken
              står inför. Vi har pekat ut ett antal områden som måste prioriteras
              i detta arbete.
            </seg>
            <seg n="e55b5aac">
              För det första handlar det om den demografiska utmaningen. Befolkningsökning
              och förändrad sammansättning av åldersgrupperna gör att kommunernas
              kostnader kommer att öka med i genomsnitt 0,5 procent per år.
            </seg>
            <seg n="d33e9f5b">
              För det andra handlar det om en globalisering som har varit märkbar
              när det gäller sysselsättning och tillväxt.
            </seg>
            <seg n="d1118470">
              För det tredje handlar det om den urbana tillväxten, som vi ser
              som en möjlighet men där bland annat boendesegregation och en
              alltmer ojämn tillgång till välfärd måste brytas.
            </seg>
            <seg n="3bb09d4a">
              För det fjärde handlar det om en landsbygdsutveckling. Vi socialdemokrater
              ser inte ett motsatsförhållande mellan storstäder och landsbygd.
              Vi ser i stället möjligheter i form av arbetstillfällen och utveckling
              när satsningar görs så att landsbygden har rätt att utvecklas
              på samma villkor som andra geografiska områden.
            </seg>
            <seg n="89b2f89d">
              För det femte handlar det om EU-programmen, där det i dag finns
              resurser som Sverige måste använda sig av för att få regional
              utveckling och tillväxt.
            </seg>
            <seg n="bf6fce06">
              För det sjätte handlar det om grundläggande samhällsfunktioner.
              Vi socialdemokrater vill att tillgängligheten till myndighetsutövande
              statliga funktioner värnas, oavsett var i landet man bor.
            </seg>
            <seg n="e00d2234">
              Mot denna socialdemokratiska politik, fru talman, står den borgerliga
              alliansregeringens politik, som tyvärr är Sveriges politik i dag.
              Vad säger då den? Det kan man fråga sig.
            </seg>
            <seg n="a7568685">
              Jo, fru talman, den svenska regionalpolitiken är i dag den europeiska
              sammanhållningspolitiken. Om den inte fanns skulle det inte finnas
              någon regionalpolitik i Sverige. Jag tycker att det är ett sorgligt
              faktum. Men tyvärr, fru talman, understryks detta av att den nya
              ministern, Annie Lööf, inte prioriterar detta viktiga politikområde
              utan lyser med sin frånvaro i denna debatt.
            </seg>
            <seg n="316e9afb">
              Fru talman! Jag yrkar bifall till reservation 1 som behandlar
              motiveringen till inriktningen av den regionala utvecklingspolitiken
              och förklarar att vi, när nu riksdagens majoritet genom rambeslutet
              väljer en annan inriktning av politiken än den som vi socialdemokrater
              förespråkar, inte deltar i beslutet om anslagsfördelningen inom
              utgiftsområde 19 Regional tillväxt.
            </seg>
            <seg n="ecf56afc">
              Fru talman! Avslutningsvis vill jag önska alla en god jul och
              ett gott nytt år.
            </seg>
          </u>
          <note type="speaker" n="36076e77">
            Anf. 168 JONAS ERIKSSON (MP):
          </note>
          <u who="jonas_eriksson_d455a5" xml:id="i-fb138fbbcaebe549-1" n="f0f84dc2">
            <seg n="c35e072d">
              Fru talman! Jag står förstås bakom samtliga reservationer innehållande
              Miljöpartiets partibeteckning i betänkandet. Men för tids vinnande
              yrkar jag bifall endast till reservation 1.
            </seg>
            <seg n="25765989">
              Miljöpartiet är och förblir ett parti för både stad och landsbygd.
              Vi vill att hela Sverige ska leva. Hela landet hänger ihop, och
              alla delar är beroende av varandra. Välfärd och möjligheter ska
              komma alla till del, oavsett var i landet man bor. En rättvis
              och väl fungerande regionalpolitik måste därför göra det möjligt
              för alla regioner att utvecklas efter sina olika förutsättningar.
            </seg>
            <seg n="10019b6e">
              Vi måste tillsammans skapa en långsiktigt, ekologiskt, socialt
              och ekonomiskt hållbar utveckling med väl fungerande lokala arbetsmarknadsregioner
              och en god servicenivå i alla delar av landet.
            </seg>
            <seg n="a3d42a21">
              Den gröna omställningen av samhället som vi menar är nödvändig
              för att möta klimathot och miljöförstöring skapar nya möjligheter
              både i stad och på landsbygd. Landsbygden blir allt viktigare
              när vi i stället för att förbruka ändliga resurser satsar på att
              använda förnybara råvaror, förnybar energi och producera livsmedel
              utan miljögifter.
            </seg>
            <seg n="7106c943">
              För att stödja en utveckling i denna riktning tillför vi i Miljöpartiet
              i vårt budgetförslag närmare 750 miljoner kronor till åtgärder
              för utveckling av landsbygdens miljö och struktur, i första hand
              genom landsbygdsprogrammet.
            </seg>
            <seg n="e27b4ab3">
              Fru talman! Vi ser ett ökat behov av satsningar på grundläggande
              offentlig service i glesbygd och föreslår därför en satsning på
              100 miljoner kronor till servicekontor för offentlig service i
              hela landet.
            </seg>
            <seg n="46931541">
              För att hela Sverige ska leva behövs också fungerande och miljövänliga
              kommunikationer. Under decennier har underhåll och investeringar
              i järnväg varit kraftigt eftersatta. Det har drabbat industrier
              och företag i Sverige hårt, inte minst i glesbygd. Många enskilda
              resenärer har också fått erfara vad bristande underhåll leder
              till, väntande förgäves på stillastående tåg.
            </seg>
            <seg n="4fda6bc8">
              Miljöpartiets budgetförslag, med historiska satsningar på järnväg
              och kollektivtrafik, ökar möjligheterna för människor i hela landet
              att resa miljövänligt och ger företag större möjligheter att etablera
              sig och vara verksamma utanför våra största tätorter.
            </seg>
            <seg n="d29ac159">
              Väl medvetna om att kollektivtrafik och räls inte går fram till
              varje by eller stuga i vårt land vill vi förstås också stödja
              människor som bor eller reser utanför kollektivtrafikstråken.
              De ska ha möjlighet att tanka förnybara bränslen i sina motordrivna
              fordon.
            </seg>
            <seg n="304ac472">
              Vi föreslår i vår budget en nystart för klimatinvesteringsprogrammet
              som kommer att underlätta investeringar i ökad produktion och
              distribution av biogas. Vi vill också införa ett stöd för att
              göra biogas av gödsel och ett stöd till bensinstationer som installerar
              pump för biogas. För dem som i dag har fossilbränsledrivna fordon
              vill vi införa en konverteringspremie för ombyggnation till biogasdrift.
            </seg>
            <seg n="b213f9e7">
              Miljöpartiets generella satsningar på småföretagare, som vi debatterade
              tidigare, bidrar också till landsbygdens utveckling. Utöver dessa
              föreslår vi en riktad satsning på 50 miljoner kronor per år på
              mikrokrediter till landsbygdsföretagare.
            </seg>
            <seg n="78b738ba">
              Sverige med sin fantastiska natur har stora möjligheter att erbjuda
              upplevelser och miljöer för återhämtning. Det här vill vi ta vara
              på och anslår därför i vårt budgetförslag 50 miljoner kronor per
              år för stöd till utveckling av ekoturismföretag och bättre samordning
              av insatser för ekoturism på regional och statlig nivå.
            </seg>
            <seg n="496c5f52">
              Fru talman! Den svenska regionalpolitiken baseras till stor del
              på EU:s strukturfondsprogram. Jag har i ett annat sammanhang framfört
              synpunkter på den kommande programperioden och hur jag vill att
              EU:s sammanhållningspolitik ska utvecklas. I detta sammanhang
              vill jag poängtera att Sverige måste få bättre utväxling av de
              resurser som kanaliseras via EU-programmen. Kortsiktiga resultat
              måste också resultera i långsiktiga effekter. De projekt som bedrivs
              inom ramen för programmen måste i större utsträckning än i dag
              syfta till att varaktigt påverka de grundläggande förutsättningarna
              för långsiktig ekologisk, social och ekonomisk utveckling.
            </seg>
            <seg n="6626d737">
              I utvärderingar av de nuvarande programmen har det konstaterats
              att det finns en del kortsiktiga positiva sysselsättningseffekter
              men att det samtidigt saknas belägg för att insatserna skulle
              påverka den långsiktiga utvecklingen i regioner och företag. Enligt
              min uppfattning, fru talman, är detta bekymmersamt.
            </seg>
          </u>
          <note n="7736126d">
            I detta anförande instämde Tina Ehn (MP).
          </note>
          <note type="speaker" n="b48db4fb">
            Anf. 169 LARS ISOVAARA (SD):
          </note>
          <u who="unknown" xml:id="i-9299b239ef25e922-20" n="57e22ced">
            <seg n="f7bb3cbd">
              Fru talman! Jag vill börja med att yrka bifall till reservationerna
              4 och 7 samt ber att få notera att vi också har ett särskilt yttrande
              under punkt 8.
            </seg>
            <seg n="1b56f12a">
              I en artikel i Ny Teknik vecka 49 kan man under rubriken Staten
              skriker efter tusentals ingenjörer läsa: 9 500 ingenjörsjobb kommer
              att finnas inom den statliga sektorn de närmaste fem åren. Behovet
              är störst i storstäderna, eftersom personalomsättningen är störst
              där. Bara två procent behövde rekrytera ingenjörer till glesbygdsområden.
            </seg>
            <seg n="bd1e5d0a">
              Den främsta orsaken till behovet är personalomsättningen, men
              pensionsavgångar spelar också in.
            </seg>
            <seg n="3accddc6">
              Samtidigt kan vi läsa om svår bostadsbrist i bland annat Helsingfors.
              Vi kan läsa om bilköer och restider som i många fall uppgår till
              timmar. Vägbyggen för tiotals miljarder planeras kring storstadsregionerna.
              Vi kan läsa om tågträngsel allt detta på grund av just en stor
              befolkningstillväxt. Är det inte rimligt att i det läget via regleringsbrev
              och ägardirektiv ge tydliga signaler om att staten har ett grundläggande
              ansvar för att hela landet ska leva? Är det inte i och med de
              stora pensionsavgångarna rimligt att ta tillfället i akt att fundera
              på en omlokalisering av statlig verksamhet? Modern it-teknik gör
              att beroendet av en central lokalisering inte är lika påtaglig
              nu som bara för några decennier sedan. Märk väl att det inte alltid
              behöver handla om att öka resurserna utan att i högre grad se
              till att de tillgängliga resurserna fördelas likartat.
            </seg>
            <seg n="601f75b5">
              Fru talman! Principen om att hela Sverige ska leva är mycket
              viktig för oss sverigedemokrater. Tyvärr har tendensen de senaste
              decennierna gått mot en återlokalisering av statlig verksamhet
              från mindre orter till storstadsregioner. Det finns ett flertal
              sådana exempel. Jag menar inte att det alltid har varit av ondo.
              Ett effektiviserings- och rationaliseringstryck måste alltid finnas
              där, men det finns verkligen skäl att vara mer eftertänksam när
              arbetstillfällen återflyttas till storstadsregionerna. Hundra
              arbetstillfällen på en mindre ort betyder oerhört mycket mer än
              hundra arbetstillfällen i en storstad.
            </seg>
            <seg n="7bc11dcb">
              I sammanhanget får inte glömmas bort att många mellanstora orter
              i Sverige oftast är beroende av en kanske ensidig och dessutom
              konjunkturkänslig näringsverksamhet. Att ha flera ben att stå
              på är aldrig av ondo i sammanhanget. Det kan lätt bli en nedåtgående
              spiral då arbetstillfällen inom servicebranschen minskar med en
              motsvarande faktor eller kanske till och med en ännu större faktor.
              Det finns också en uppenbar risk för att vi får demografiskt skeva
              samhällen när ungdomar flyttar in till storstäderna och endast
              medelålders och äldre blir kvar på landsbygden.
            </seg>
            <seg n="41002a24">
              Fru talman! Nu ska inte allt målas med mörka färger. En omställningsprocess
              kan i många fall skapa grogrund för en ny livskraftig näringsverksamhet.
              De flesta inlandskommuner i övre Norrland har genomgått en radikal
              strukturomvandling inom skog, jordbruk och gruvindustri. Detta
              får mig i sammanhanget att tänka på Arjeplogsområdet som har satsat
              på högteknologisk biltestverksamhet.
            </seg>
            <seg n="261c03cb">
              Arjeplog är nu ett världscentrum inom vintertest av fordon och
              komponenter. Vintertid är ca 4 500 personer från fordons- och
              komponenttillverkare i Europa och Asien sysselsatta med att testa
              fordon och komponenter. Mer än 1 000 personer av lokalbefolkningen
              har direkt eller indirekt arbete inom näringen, och investeringarna
              har uppgått till över 1 miljard kronor. Onekligen ganska imponerande
              för en kommun med drygt 3 000 invånare.
            </seg>
            <seg n="fe214526">
              Utan att veta det säkert kan jag tänka mig att det förekom en
              debatt om eventuella bidrag till biltestsatsningar på den tiden
              då allt startade. Hur det än var med den saken är jag helt övertygad
              om att de offensiva satsningar som gjordes då har inneburit stora
              vinster för bygden och samhället i stort.
            </seg>
            <seg n="2f856589">
              Fru talman! Till sist några ord om transportstödet. I den ideala
              marknadsekonomin finns allt på det jättelika torget tillgängligt
              för alla. Vilka kostnader som har uppstått i samband med att transportera
              varor till marknadsplatsen tas det inte direkt hänsyn till. För
              att göra marknaden mer lättåtkomlig använd ordet rättvis om ni
              vill är transportstödet för de fyra nordligaste länen en alldeles
              utmärkt stödform. I vår budget avsätter vi således 50 miljoner
              kronor mer till transportstödet än Alliansen.
            </seg>
          </u>
          <note type="speaker" n="80b0d927">
            Anf. 170 KENT PERSSON (V):
          </note>
          <u who="kent_persson_8dd737" xml:id="i-daead04a3e52187a-7" n="97f32743">
            <seg n="c1faba8b">
              Fru talman! Jag vill börja med att yrka bifall till reservation
              1, men står givetvis bakom samtliga övriga reservationer. Jag
              vill också anmäla det särskilda yttrande som Vänsterpartiet har
              avgett.
            </seg>
            <seg n="e7122334">
              Det finns kanske anledning att fundera lite grann på utvecklingen
              i Sverige och vår devis Hela Sverige ska leva. Vi har i dag en
              omflyttning i Sverige där majoriteten av svenska kommuner minskar
              befolkningsmässigt. Vi kan också se att servicen minskar och försämras
              i en stor del av landets kommuner. Det gäller inte bara kommuner
              på landsbygden utan det handlar också om kommuner i anknytning
              till de stora städerna och förorterna. Det är givetvis allvarligt
              om vi menar allvar med att hela Sverige ska leva.
            </seg>
            <seg n="0beb5994">
              Ett av problemen, tror jag, är att regionalpolitiken är uppdelad
              på en rad olika politikområden. Det gör att risken är stor att
              den liksom blir fjuttifierad, att det blir ett stuprörstänk över
              den och att man inte får en helhetssyn där man ser de stora dragen
              och vad som behöver göras. I värsta fall kan den rent av vara
              kontraproduktiv i vissa avseenden. Därför borde det till en samordning,
              som Vänsterpartiet också föreslår i vår stora landsbygdsmotion,
              där man får en övergripande strategi över utvecklingen i Sverige.
            </seg>
            <seg n="25ddab2c">
              Det handlar inte bara om de statliga insatserna. De är nog så
              viktiga, men det handlar även om politikområdena. Det handlar
              om landsbygdsprogrammet. Det handlar om de regionala strukturfonder
              som finns. Det här måste vi samordna betydligt bättre om vi ska
              få ut det vi vill ha.
            </seg>
            <seg n="e7bf2b47">
              Det finns också vissa andra saker som vi föreslår i vår budgetmotion
              som är helt avgörande om vi på allvar vill att hela Sverige ska
              leva. Då är infrastruktursatsningar livsnödvändiga. Det handlar
              faktiskt om att företagen ska kunna få ut sitt virke från skogen,
              många gånger på dåliga vägar, till sågverken och pappersbruken
              som inte ligger vid avverkningsplatsen. Det är livsviktigt att
              vi har fungerande vägar.
            </seg>
            <seg n="10e349ce">
              Jag pratar om vägar därför att landsbygdskommunerna inte är de
              mest prioriterade områdena när det gäller järnvägar. Därför behövs
              det upprustning av landsväg i landsbygdskommunerna. Där behöver
              det satsas väldigt mycket.
            </seg>
            <seg n="e4f8b726">
              Vi vet också att upprustningen av järnvägsnätet är livsviktig
              för landsbygden och utvecklingen rent regionalpolitiskt. Det förekom
              för bara två år sedan hot eller diskussioner bland stora företag
              ute i landsbygdskommunerna där man funderade på att flytta verksamheter
              på grund av icke fungerande infrastruktur. Det är givetvis oerhört
              allvarligt om vi inte åtgärdar den delen. Därför är det viktigt.
            </seg>
            <seg n="6c053de4">
              Den andra delen jag också vill ta upp när det gäller regional
              utveckling är de regionala högskolornas betydelse för en regional
              utveckling. Vi har sett en rad positiva exempel på vilken betydelse
              satsningen på regionala högskolor hade när den genomfördes och
              fick verka. Det utvecklades ett tredje ben. Samarbetet mellan
              akademi och näringsliv fick spin off-effekter på de omgivande
              landskapen. Därför är det oroväckande när man vill göra om fördelningssystemen.
              Risken är stor att de regionala högskolorna får stryka på foten
              till förmån för satsningar på de stora. Det skulle vara en politik
              som direkt skulle slå mot den regionala utvecklingspolitiken så
              som tanken är. Vi vill lyfta fram den betydelsen här.
            </seg>
            <seg n="a35604a9">
              Det sista jag vill ta upp av alla de förslag som vi har i vår
              budgetmotion när det gäller regionalpolitik, som ni gärna kan
              läsa, är kapitalförsörjning och den försörjning som tidigare talare
              har varit inne på behövs på grund av ålderssammansättningen. Det
              behövs förstärkning av Almis medel när det gäller den stora och
              växande del av befolkningen som går mot en generationsväxling.
              Almi har fått ytterligare medel av regeringen, men de har också
              sagt att det inte räcker till. Vi har väldigt stora pensionsavgångar.
            </seg>
            <seg n="2b2815e5">
              Vi vet att det blir svårt att rekrytera folk framöver, och vi
              skulle också behöva ha en särskild satsning på företagare som
              är på gång att gå i pension. Där skulle behövas rådgivningsmöjligheter
              och lånemöjligheter. Det behövs stöd av de lokala sparbankerna
              för att man ska kunna få en generationsväxling till stånd som
              gör att företagen inte försvinner.
            </seg>
            <seg n="ebb165ac">
              Med de orden tror jag att det räcker. Jag hade så många replikskiften
              i den förra debatten att jag kortar ned mitt anförande lite grann.
            </seg>
          </u>
          <note type="speaker" n="98bffff7">
            Anf. 171 MARIE WICKBERG (C):
          </note>
          <u who="unknown" xml:id="i-1791742cd1d0f953-1" n="57e22ced"/>
          <note n="4e8c2589">
            Fru talman! Jag skulle vilja börja med att yrka bifall till förslaget
            i näringsutskottets betänkande och därmed också avslag på motionerna.
          </note>
          <u who="unknown" xml:id="i-1d78dea4a480d8f5-1" n="57e22ced">
            <seg n="936cc2c0">
              Alliansregeringens mål är utvecklingskraft i alla delar av Sverige.
              Alla regioner kan och ska bidra till vårt lands tillväxt. Alla
              människor, oavsett var de bor, ska kunna växa och utvecklas av
              egen kraft.
            </seg>
            <seg n="eaa66df7">
              Varför sätter man ett sådant mål? Svaret är egentligen ganska
              enkelt. Vi har helt enkelt inte råd att låta bli. Summan av alla
              ansträngningar vi gör tillsammans, summan av alla regioners tillväxt
              bygger nämligen den svenska tillväxten.
            </seg>
            <seg n="bc695184">
              Men låt oss inte göra misstaget att tro att det bara är i centrala
              Helsingfors som vi skapar tillväxt. Här sitter vi och hundratusentals
              andra och vänder papper. Vår ekonomi bygger på samspelet mellan
              dynamiska storstadsregioner och en landsbygd som sjuder av företagsamhet,
              innovationer och inte minst de råvaror som vårt land är så oerhört
              beroende av.
            </seg>
            <seg n="82686478">
              Låt oss inte heller göra misstaget att räkna ut en enda plats
              eller en enda människa. Vem hade för några år sedan trott att
              Årjängs arbetslöshet skulle vara obefintlig, att bostadstrycket
              i Kiruna skulle vara bland de tuffaste i landet, att världens
              bilindustri skulle vallfärda till Arjeplog eller att Facebook
              skulle etablera sig i Luleå.
            </seg>
            <seg n="d1256f71">
              Det är nämligen så att där någon ser problem ser någon annan
              en möjlighet. Där någon ser en oändlig granskog ser någon annan
              grönt guld. Där någon ser mörker och kyla ser någon annan exotiska
              turistdestinationer. Där någon ser enorma avstånd ser någon annan
              en eftertraktad avskildhet.
            </seg>
            <seg n="b07b67cf">
              Sverige bjuder på allt det här, på iskall kyla, mineralfyndigheter,
              stora skogar, ändlösa sommarnätter, fantastiska fjällmiljöer och
              mycket annat. Lägg därtill nio miljoner människor med kreativa
              idéer, handlingskraft och en vilja att påverka det samhälle man
              bor i.
            </seg>
            <seg n="b56aa086">
              Fru talman! Det handlar inte om när siste man släcker lyset på
              svensk landsbygd. Det handlar om hur vi kan ge rätt verktyg för
              att omsätta alla de här tillgångarna i praktisk verkstad. Strukturfonderna
              är tillsammans med landsbygdsprogrammet några av våra viktigaste
              verktyg för regional och lokal utveckling.
            </seg>
            <seg n="cee8b509">
              Men politiken för regional utveckling måste vara mycket mer än
              så. Den måste genomsyra alla andra politikområden. Regionerna
              behöver inte bara investeringsstöd och projektmedel. De behöver
              en fungerande infrastruktur, god offentlig service och ett näringsklimat
              som främjar konkurrenskraft, som får företag att starta, växa
              och utvecklas.
            </seg>
            <seg n="f4d3f3ee">
              I det här sammanhanget skulle jag särskilt vilja nämna några
              av de saker som regeringen gör för att skapa tillväxt i alla delar
              av landet.
            </seg>
            <seg n="490c5c76">
              Genom visionen Matlandet Sverige lyfter alliansregeringen det
              svenska jordbruket och den svenska livsmedelsproduktionen, som
              i många regioner faktiskt är ryggraden i det lokala näringslivet.
              Målet är naturligtvis att skapa nya jobb på den svenska landsbygden
              och att Sverige ska vara Europas nya matland.
            </seg>
            <seg n="5a43a267">
              Det sjuder i Matlandet Sveriges gryta. När Danmark, Sverige och
              Norge knep de tre första platserna i kock-VM i våras tystnade
              den siste tvivlaren. Sverige är på god väg att bli ett matland
              i världsklass.
            </seg>
            <seg n="ddf18ae1">
              I våras lanserades matlandets syskon Skogsriket. Det handlar
              om att vi ska bli bäst i världen på att ta till vara alla de värden
              som skogen genererar. Då kan fler jobb skapas med anknytning till
              vårt gröna guld. 20 miljoner per år i fyra år satsas nu på vidareförädling
              och innovation kopplat till skogen. Det är en satsning som är
              viktig för hela landet, men framför allt för de mest glest befolkade
              delarna.
            </seg>
            <seg n="be24164f">
              Fru talman! Det ska vara enkelt, roligt och lönsamt att driva
              företag. Regeringens arbete med att minska företagens regelbörda
              är ett viktigt led i det arbetet. Målet sattes till 25 procents
              minskning av kostnaden för administrativt krångel. Dit har vi
              tyvärr inte nått än. Arbetet måste intensifieras.
            </seg>
            <seg n="f78e3f9c">
              Kom ändå ihåg att alliansregeringen, precis som vi har varit
              inne på tidigare, är den första regering någonsin som faktiskt
              har lyckats i sina ansträngningar att minska krånglet. Det är
              oerhört betydelsefullt för alla de företagare som gör betydligt
              större nytta som tillväxtskapare än som hobbybyråkrater.
            </seg>
            <seg n="cd9f89c1">
              Den sista åtgärden som jag skulle vilja lyfta fram är regeringens
              satsning på en innovationsstrategi. Någon klok människa sade en
              gång att om man gör som man alltid har gjort blir det som det
              alltid har blivit. Det är en tanke som några av våra mer nostalgiska
              oppositionspartier skulle kunna ta med sig i hjärtat. 60-talet
              gör sig nämligen bäst i tv-serier som Mad Men eller Pan Am och
              kanske mindre bra som idéer för samhällsbyggande.
            </seg>
            <seg n="4ed7e27a">
              Om vi ska klara av att vända utvecklingen och hitta framtidens
              briljanta idéer och nya lösningar krävs ett målmedvetet arbete
              med innovation. Det är därför oerhört välkommet att regeringen
              med Näringsdepartementet i spetsen nu jobbar med sektorsövergripande
              innovationsstrategi. Jag ser fram emot att följa det arbetet.
            </seg>
            <seg n="c3467661">
              I årets budgetproposition fortsätter regeringen sitt arbete med
              att stärka den lokala servicen. Under tre år ska 15 miljoner fördelas
              för att stärka den lokala nivån, främst kommunernas arbete med
              att effektivisera och samordna olika typer av service i gles-
              och landsbygder. Det är just så att den lokala nivån har en avgörande
              funktion för en fungerande service i alla delar av landet.
            </seg>
            <seg n="29568291">
              Nu satsar man från och med i år till 2014 ytterligare 80 miljoner
              kronor för att främja tillgången till kommersiell service på landsbygden.
              Pengarna ska gå till investeringar i butiker och bensinstationer
              och även till att stimulera fram de kreativa lösningar som så
              väl behövs för att människor i sin vardag som företagare ska få
              livet att fungera.
            </seg>
            <seg n="e53cd0ce">
              Sammantaget innebär detta att nivån på anslaget för service har
              ökat från 34 miljoner kronor från 2006 till nästan det dubbla
              under 2012.
            </seg>
            <seg n="09b6ee69">
              Fru talman! För drygt ett år sedan passerade antalet människor
              som bor i städer globalt sett antalet människor som bor på landsbygden.
              Världen förändras i ett rasande tempo. Våra regioner står inför
              tuffa utmaningar, inte minst ur ett demografiskt perspektiv.
            </seg>
            <seg n="82aa973c">
              Låt oss ändå fokusera på möjligheterna. Tidsmässigt har det aldrig
              varit närmare mellan Sunne och New York eller mellan Burträsk
              och Peking. Vi har aldrig haft mer välutbildade människor, vi
              mår bättre och vi lever längre. Vi har teknik som kan byta ut
              hjärtan och placera folk på månen. Rimligtvis borde vi väl också
              kunna skapa livskraftiga regioner i hela Sverige. Det handlar
              om att ge kreativa och driftiga människor rätt förutsättningar.
            </seg>
          </u>
          <note type="speaker" n="5748438b">
            Anf. 172 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-273fa25968aa57b9-1" n="eb696c08">
            <seg n="e4b65743">
              Fru talman! Jag vill börja med att göra ett tillkännagivande.
              Om man från Alliansens sida, som vanligt, tänker använda sista
              repliken till att göra uttalanden, ställa frågor eller på annat
              sätt komma med påståenden som inte går att besvara har jag för
              avsikt att begära ordet efteråt för en ny talaromgång. Bara så
              att ni vet om det!
            </seg>
            <seg n="7e971947">
              Jag har två klarlägganden så att inte Marie Wickberg behöver
              leva i okunnighet. Det var den socialdemokratiska regeringen som
              mellan 2002 och 2006 startade arbetet mot regelkrånglet.
            </seg>
            <seg n="9d1545f6">
              Jag vill också påpeka att de 15 miljonerna till kommersiell service
              varje år som Marie Wickberg tycker är så bra hade vi inledningsvis
              problem med att övertyga den nuvarande regeringen om behovet av
              när vi tog med dem i vår budget. Regeringen ansåg att de skulle
              läggas på de kommersiella aktörerna. Vi välkomnar att ni har tagit
              det första myrsteget. Jag säger myrsteget därför att vi betraktar
              detta som en liten summa i förhållande till behovet.
            </seg>
            <seg n="36568218">
              Marie Wickberg sade att alla delar av Sverige ska kunna leva
              och att det ska ske satsningar. Då vill jag ställa en fråga till
              Marie Wickberg. Hur kommer det sig, om man tycker att värdet av
              strukturfonderna är så stort, att regeringen motarbetar själva
              systemet?
            </seg>
          </u>
          <note type="speaker" n="855326a2">
            Anf. 173 MARIE WICKBERG (C) replik:
          </note>
          <u who="unknown" xml:id="i-9299b239ef25e922-21" n="57e22ced">
            <seg n="c8e1493f">
              Fru talman! Jag ska försöka avhålla mig från att ställa frågor
              i sista repliken, så kanske vi kan få komma hem i kväll också.
            </seg>
            <seg n="0388764c">
              Låt mig börja med regelförenklingarna. Jag tycker att det är
              av mindre vikt vem det var som påbörjade arbetet, utan det är
              av mer vikt vilka resultat som uppnåtts. Om Krister Örnfjäder
              har några fina resultat att sätta i hatten får han gärna visa
              dem för mig. Vi är den enda regeringen som har klarat av att göra
              en konkret faktisk minskning av företagarnas regelbörda i vardagen.
              Det är ändå det som räknas. Vem som började kan vi tjabbla om
              efteråt.
            </seg>
            <seg n="540b0211">
              Jag fick också en fråga om strukturfonderna. Jag förstår inte
              riktigt vart Krister Örnfjäder vill gå. Regeringen har varit tydlig
              med ståndpunkten att pengarna behövs. De bidrar till en hållbar
              utveckling i hela landet. Sedan handlar det om hur man använder
              pengarna. Jag tror inte att vi ska säga att det sättet vi använder
              dem på i dag är av Gud givet. Jag tror att det finns många sätt
              att fokusera pengarna bättre, att se till att de kommer till bättre
              nytta. Men att pengarna finns är en viktig del av utvecklingen
              för hela Sverige.
            </seg>
          </u>
          <note type="speaker" n="4350586e">
            Anf. 174 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-273fa25968aa57b9-2" n="eb696c08">
            <seg n="36239ca9">
              Fru talman! Jag börjar med resultaten. En del av de resultat
              som ni tillgodogör er är effekten av beslut som har fattats under
              den tidigare socialdemokratiska regeringen men som inte fick någon
              praktisk betydelse på grund av att det tar X år eller månader
              innan de får praktisk betydelse. Jag föreslår att Marie Wickberg
              börjar i den änden att hon ser efter när besluten fattades och
              när effekterna kom. Börja där!
            </seg>
            <seg n="afc8f564">
              Vad jag åsyftar är att regeringen motarbetar strukturfonderna
              på europeisk nivå. Man tycker inte att vi i Sverige ska ha dem.
              Man säger att de ska gå till de länder som har störst behov i
              relation till andra länder, inte inom länder. Jag föreslår att
              Marie Wickberg tittar på resonemanget och argumenteringen även
              på den punkten. Det är en sak att stå här, men det är en annan
              sak att se vad som utförs där. Då pratar jag om Bryssel och Strasbourg.
              Det ena är något som står emot det andra. Det är lite olyckligt.
            </seg>
            <seg n="86682f7f">
              Vi har sagt att det är självklart att den typen av stöd ska finnas.
              Vi har också sagt att alla länder ska finnas med inom ramen för
              systemet därför att det inom länder också finns skillnader. Marie
              Wickberg gjorde klart för oss i sitt anförande att det fanns olika
              behov i Sverige. Därför tycker vi att stödet ska finnas i alla
              länder och att det ska utformas på ett sådant sätt att de som
              har störst behov ska ha, men i en fallande skala.
            </seg>
          </u>
          <note type="speaker" n="d070712e">
            Anf. 175 MARIE WICKBERG (C) replik:
          </note>
          <u who="unknown" xml:id="i-9299b239ef25e922-22" n="57e22ced">
            <seg n="a20382cf">
              Fru talman! Men då kan vi väl konstatera att vi är ganska överens,
              för det är precis det vi har sagt: Pengarna ska gå dit där de
              behövs bäst. Där är till exempel glesheten ett viktigt kriterium,
              där man kan titta på: Var behövs pengarna? Det är precis det som
              den svenska regeringen har sagt.
            </seg>
            <seg n="d0e67f7b">
              Sedan har man också sagt att vi ska titta på EU:s totala utgiftsram,
              att vi ska se om alla dessa utgifter verkligen behövs. Där är
              naturligtvis både jordbrukspolitiken och sammanhållningspolitiken
              föremål för översyn, precis som allting annat. Men det handlar
              om att inse att vi befinner oss i ett läge där vi måste vända
              på varje skattekrona.
            </seg>
            <seg n="1fb29068">
              Jag vet inte om det är Socialdemokraternas linje att vi fritt
              ska sprida pengar omkring oss, oavsett om det handlar om EU eller
              om det handlar om Sverige. Det tycker inte jag låter som en ansvarsfull
              och ansvarstagande politik.
            </seg>
            <seg n="94e6af11">
              När det gäller regelförenklingarna kan jag bara titta på ett
              område som jag känner till ganska väl, och det är det jordbrukspolitiska
              området, där vi har regelförenklat med 37,4 procent. Där kan jag
              meddela att det minsann inte fanns några förslag liggande från
              den socialdemokratiska regeringen. Där har vi fått kapa en mängd
              administrativa bördor som har lagts på våra jordbrukare runt om
              i Sverige. Sedan finns det andra exempel: kvartalsredovisning
              av moms, förenklade redovisningsregler och avskaffad revisionsplikt
              för vissa bolag. Det har haft stor betydelse i företagares vardag.
              Såvitt jag vet är inte det socialdemokratiska förslag.
            </seg>
          </u>
          <note type="speaker" n="260c80bb">
            Anf. 176 BORIANA ÅBERG (M):
          </note>
          <u who="boriana_aberg_f8b551" xml:id="i-48bf73b3d2fc003b-0" n="3402f702">
            <seg n="4dffd3db">
              Fru talman! Regional utveckling handlar i stor utsträckning om
              regional mobilisering kring gemensamma visioner och mål. Det innebär
              att alla delar av Sverige kan och ska utvecklas på sina egna villkor
              och med beaktande av helheten. Lokala förutsättningar och resurser
              för tillväxt och hållbar utveckling ska tas till vara, men det
              är också viktigt att identifiera svagheter och faktorer som hämmar
              utvecklingen samt initiera insatser som motverkar dessa. Det finns
              stora olikheter mellan de olika delarna av Sverige, men dessa
              olikheter är berikande. De utgör en styrka och ger den dynamik
              som krävs för Sveriges utveckling. Utveckling i en del av Sverige
              sker inte på någon annan dels bekostnad. Sveriges tillväxt är
              summan av den tillväxt som skapas i landets alla delar.
            </seg>
            <seg n="28242c0a">
              Det är viktigt med nedifrån-och-upp-perspektivet där de som berörs
              är involverade i besluten. Regionalpolitik som inte har med sig
              de lokala nivåerna kan inte vara framgångsrik. Synen är noll på
              de långa distanserna! På nära håll finns de många nyanserna!,
              om jag får citera Tage Danielsson. Investeringar, företagande,
              innovation och förnyelse, kompetensförsörjning och arbetskraftsutbud
              är områden där det krävs en varierande dialog mellan berörda aktörer
              och samordning mellan insatser på lokal, regional och nationell
              nivå.
            </seg>
            <seg n="48ccaab8">
              Målet med den regionala tillväxtpolitiken är att hela Sveriges
              utvecklingskraft, hållbara tillväxtpotential och sysselsättningsmöjligheter
              ska tas till vara på ett hållbart sätt. Naturligtvis omfattar
              den regionala tillväxtpolitiken betydligt fler åtgärder än de
              som finansieras av anslag inom utgiftsområde 19. Regionala hänsynstaganden
              och åtgärder finns i princip inom samtliga utgiftsområden.
            </seg>
            <seg n="e57625c9">
              Ett exempel är landsbygdsprogrammet och den särskilda satsningen
              på Sverige det nya matlandet, som omfattar 160 miljoner kronor
              för åren 20102013.
            </seg>
            <seg n="817e26c0">
              Livsmedelssektorn omsätter ca 200 miljarder kronor och sysselsätter
              62 000 personer. Sektorn är större än både metall- och pappersindustrin
              men står ofta politiskt i skuggan av dessa. Livsmedelssektorn
              är avgörande för levande städer och landsbygd, för att skapa tillväxt
              och utveckling och för att bidra till framtidens sunda matvanor.
            </seg>
            <seg n="860f55ea">
              Jag vill ge ett exempel från mina hemtrakter, Smaka på Skåne,
              som är regionens samordnare i utvecklingen av skånska matföretag.
              Projektet drivs av Region Skåne, och målet är att öka intresset
              för den skånska maten, både i Sverige och utomlands för att på
              så vis öka tillväxten för skånska matföretag. Det är en verksamhet
              som verkligen stärker länkarna mellan landsbygden och städerna
              och bidrar till att nya arbetstillfällen skapas.
            </seg>
            <seg n="5d7fbc1c">
              Fru talman! Generella satsningar på företagande gynnar alla oavsett
              om man bor på landsbygden, i mellanstora städer eller i storstaden.
              Regeringen har under de senaste fem åren arbetat för att skapa
              ett bättre svenskt företagsklimat. Vi har exempelvis avskaffat
              förmögenhetsskatten, reformerat 3:12-reglerna för att minska regelkrånglet
              och därmed öka drivkraften att våga nyanställa samt höjt schablonbeloppet
              i förenklingsregeln.
            </seg>
            <seg n="a50c7755">
              Tillväxt skapas av män och kvinnor i företag i alla delar av
              landet. Offentliga aktörer har en viktig roll i att underlätta
              och stödja företagens utveckling, men den viktigaste rollen spelas
              av individen. Det är individens drivkraft, mod och idéer som ligger
              bakom alla framgångsrika satsningar.
            </seg>
            <seg n="ba2ed5ee">
              Trots att vi har ett jämställt samhälle är kvinnliga företagare
              fortfarande underrepresenterade i statistiken. Kanske behöver
              kvinnor mer uppmuntran och stöd när det gäller att starta företag.
              De flesta män ser sig själva som nya Ingvar Kamprad när de startar
              företag, medan kvinnor oroar sig för kostnader och krav och i
              slutändan ofta väljer en anställning framför företagande.
            </seg>
            <seg n="6d57c967">
              Vi vill därför uppmuntra fler kvinnor att våga ta steget till
              att bli företagare.
            </seg>
            <seg n="94b88a26">
              I december 2009 fattade regeringen beslut om ett treårigt verksamhetsbidrag
              till resurscentrum för kvinnor på sammanlagt 108 miljoner kronor
              under en treårsperiod. Målet för dessa resurscentrum är bland
              annat att synliggöra kvinnors villkor och öka kvinnors inflytande.
              Verksamheten prioriterar insatser inom följande områden: entreprenörskap
              och innovativa miljöer, kompetensförsörjning och ökat arbetskraftsutbud,
              tillgänglighet, strategiskt gränsöverskridande samarbete samt
              landsbygdsutveckling.
            </seg>
            <seg n="578dce06">
              Jag nämnde Ingvar Kamprad tidigare i mitt anförande. Just Ingvar
              Kamprad är ett exempel på att det går utmärkt att starta företag
              i glesbygd bara man har en bra affärsidé. Och affärsidéer saknas
              inte på landsbygden. Den har en unik potential för turism och
              rekreation, äventyr och upplevelser.
            </seg>
            <seg n="2ede77cc">
              I Åre startade 1991 tre driftiga kvinnor Eva-Lena Grape, Marina
              Hansson och Marie Söderhielm Åre Chokladfabrik. I dag, 20 år senare,
              omsätter man 30 miljoner per år och har 25 helårsanställda. Detta
              är ytterligare ett framgångsrikt exempel på att det genom innovation,
              envishet och flexibilitet går att starta och driva företag i glesbygden.
            </seg>
            <seg n="85f48da0">
              Fru talman! Slutligen vill jag säga några ord om reservation
              1, eller snarare den del av reservationen där det påstås att integrationsfrågorna
              har behandlats styvmoderligt inom den regionala tillväxtpolitiken.
              Min uppfattning är att regeringen sedan valet 2006 har arbetat
              målmedvetet och gjort mycket för att underlätta integrationen.
            </seg>
          </u>
          <note n="d7b652b1">
            Jag yrkar bifall till propositionen och avslag på samtliga motioner.
          </note>
          <note n="01a4856b">
            I detta anförande instämde Jonas Jacobsson Gjörtler, Olof Lavesson,
            Hans Rothenberg och Cecilie Tenfjord-Toftby (alla M).
          </note>
          <note type="speaker" n="437dbc42">
            Anf. 177 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-273fa25968aa57b9-3" n="eb696c08">
            <seg n="4f37bdf7">
              Fru talman! Vi har hört många vackra ord från talarstolen både
              nu och tidigare. Det har pratats om utbildning, om att minska
              utanförskap, om att man ska se till att arbetsmarknaden får tillgång
              till den arbetskraft man behöver och så vidare.
            </seg>
            <seg n="d420e04c">
              Just nu pratar vi alltså om den regionalpolitik som bedrivs i
              Sverige. Ett av de ben som regionalpolitiken står på när det gäller
              samordningspolitiken det är den enda regionalpolitik vi har för
              närvarande är Socialfonden.
            </seg>
            <seg n="47ea5ef0">
              Vi har alla de senaste veckorna fått information om att regeringen
              inte har för avsikt att genomföra det som man tidigare har sagt
              ska gälla för programperioden 20072013. Det handlar om att man
              inte tänker söka motsvarande 1,4 miljarder kronor.
            </seg>
            <seg n="17735743">
              Man är tydligen inte beredd att gå in med egna pengar trots att
              man säger att behovet finns och att man anstränger sig. En del
              säger till och med att det är den bästa regeringen på det hela,
              vilket motbevisas av den här situationen.
            </seg>
            <seg n="422414b0">
              Jag undrar om man från Moderaternas sida tycker att det är ett
              rimligt sätt att lösa problemet med utanförskap på. Man avstår
              från pengar som vi tidigare har varit med och betalat till EU.
            </seg>
            <seg n="89efa381">
              Om man nu tycker det, har man för avsikt att tillskjuta de pengarna
              på något annat sätt? Vi har nämligen inte sett någonting sådant
              i budgeten.
            </seg>
          </u>
          <note type="speaker" n="3a66b485">
            Anf. 178 BORIANA ÅBERG (M) replik:
          </note>
          <u who="boriana_aberg_f8b551" xml:id="i-48bf73b3d2fc003b-1" n="3402f702">
            <seg n="114a9fd1">
              Fru talman! Jag håller inte med Krister Örnfjäder om att den
              enda regionalpolitik som bedrivs är den politik som sker i samband
              med fördelningen av de regionala strukturfonderna. Det görs mycket
              mer på alla nivåer.
            </seg>
            <seg n="3279b507">
              Regeringen vill verkligen att alla delar av landet ska utvecklas.
              Storstäderna och landsbygden ska utvecklas i symbios som helhet
              och föra landets utveckling framåt.
            </seg>
            <seg n="f9d69481">
              När det gäller integrationen har sedan regeringen tillträdde
              2006 arbetslinjen varit en av de viktigaste reformer som man har
              genomfört.
            </seg>
            <seg n="7e2bafca">
              Människor ska växa och utvecklas genom eget arbete. Det är det
              enda möjliga sättet för utveckling att människor bidrar och har
              starkare självförtroende. Fördelningen av pengar är en annan regerings
              signum.
            </seg>
          </u>
          <note type="speaker" n="208afdd9">
            Anf. 179 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-273fa25968aa57b9-4" n="eb696c08">
            <seg n="1f59589e">
              Fru talman! Jag fick inte svar på frågan, men jag kan kommentera
              det som skulle vara svaret.
            </seg>
            <seg n="e325b1b1">
              Vi har tidigare här i dag hört att utanförskapet inte har minskat.
              Det ligger fortfarande kvar. Arbetslinjen har inte blivit någon
              större succé. Vi har en arbetslöshet på över 8 procent, och vi
              har en ungdomsarbetslöshet som aldrig har varit så hög som nu.
              Det bara rullar på med misslyckandena.
            </seg>
            <seg n="ba98bb71">
              Jag kanske uttryckte mig lite otydligt när det gäller vad som
              är regionalpolitik. Det jag talar om är de pengar och åtgärder
              som i budgeten anses vara regionalpolitisk tillväxt. Det är vad
              vi står här och diskuterar.
            </seg>
            <seg n="61b9ff8b">
              Jag vet att det finns även andra områden. Men även på andra områden
              får regeringen stryk. Om vi till exempel talar om infrastruktur
              innebär det att regeringen är sämre på infrastruktur.
            </seg>
            <seg n="b8d9c88a">
              Trots att den säger att den ska lösa problemet och att det ska
              bli bättre blir det sämre. Sedan får man komma lite grann i efterhand
              och lösa problemen.
            </seg>
          </u>
          <note type="speaker" n="e30b9e0b">
            Anf. 180 BORIANA ÅBERG (M) replik:
          </note>
          <u who="boriana_aberg_f8b551" xml:id="i-7b4d7bb9adae3ac7-0" n="3402f702" next="i-37e4598e70a1fca6-0">
            <seg n="1172c009">
              Fru talman! Vi diskuterar nu budgeten för 2012. I de regionala
              strukturfondsprogrammen satsas 3,6 miljarder på utvecklingsinsatser
              år 2013.
            </seg>
            <seg n="c61602de">
              Vi får också insatser genom europeiska socialfonden, som Krister
              Örnfjäder nämnde. Det är 2,8 miljarder under samma period. Jag
              skulle vilja att vi håller oss till det år vi diskuterar.
            </seg>
            <seg n="44ce00f2">
              När det gäller diskussionen om de framtida satsningarna inom
              strukturfondsprogrammen i den europeiska socialfonden pågår förhandlingarna.
              Beslut kommer inte att fattas förrän 2013. Låt oss inte gå händelserna
              i förväg.
            </seg>
            <seg n="cb30bfc2">
              När det gäller ungdomsarbetslösheten vågar jag påstå att anledningen
              till att så många ungdomar har svårt att hitta jobb är det havererade
              socialdemokratiska utbildningssystemet, där eleverna tillåts gå
              genom skolan utan att lära sig någonting och utan att få några
              praktiska färdigheter och kunna vara attraktiva på arbetsmarknaden.
              Detta har vi försökt vända genom den nya skollagen och genom införandet
              av praktiska utbildningar som rustar ungdomarna bättre.
            </seg>
            <seg n="352f5983">
              Dessutom har vi sänkt arbetsgivaravgifterna för att anställa
              ungdomar. Vi har också insatsen med sänkt restaurangmoms, som
              ni skrattar åt. Den kommer också att ge tusentals jobb till ungdomar
              och andra som står långt från arbetsmarknaden.
            </seg>
          </u>
          <note n="f4735893">
            15 § Beslut om uppskjuten ärendebehandling
          </note>
          <note n="5690b807">
            Kammaren beslutade på förslag av förste vice talmannen att pågående
            ärende samt återstående ärende på dagens föredragningslista skulle
            uppskjutas till morgondagens sammanträde.
          </note>
          <note n="c9ea64b1">
            16 § Bordläggning
          </note>
          <note n="46b2c715">
            Anmäldes och bordlades
          </note>
          <note n="ea218fcb">
            17 § Anmälan om interpellation
          </note>
          <note n="207083e7">
            Anmäldes att följande interpellation framställts
          </note>
          <note n="72f6b3fd">
            den 19 december
          </note>
          <note n="9b5bb625">
            Helena Leander
          </note>
          <note n="aaa4d4ca">
            Interpellationen redovisas i bilaga som fogats till riksdagens
            snabbprotokoll tisdagen den 17 januari.
          </note>
          <note n="04968319">
            18 § Anmälan om fråga för skriftligt svar
          </note>
          <u who="boriana_aberg_f8b551" xml:id="i-37e4598e70a1fca6-0" n="3402f702" prev="i-7b4d7bb9adae3ac7-0">
            <seg n="6c0d8b78">
              Anmäldes att följande fråga för skriftligt svar framställts
            </seg>
          </u>
          <note n="72f6b3fd">
            den 19 december
          </note>
          <note n="4919a97f">
            Anders Ygeman
          </note>
          <note n="5a6aeb34">
            Frågan redovisas i bilaga som fogats till riksdagens snabbprotokoll
            tisdagen den 17 januari.
          </note>
          <note n="a81a6073">
            19 § Kammaren åtskildes kl. 23.06.
          </note>
          <note n="77e61a29">
            Förhandlingarna leddes
          </note>
          <note n="35092c97">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
