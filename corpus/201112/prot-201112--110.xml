<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--110</head>
          <docDate when="2011-05-08">2011-05-08</docDate>
        </div>
      </front>
      <body>
        <div>
          <note n="141f8f84">
            ﻿
          </note>
          <note n="c64bab89">
            Riksdagens protokoll
          </note>
          <note n="ceb18c63">
            2011/12:110
          </note>
          <note type="date" n="a1bd478e">
            Tisdagen den 8 maj
          </note>
          <note n="048bd9a0">
            Kl. 13:00 - 19:17
          </note>
          <note n="493e10ba">
            1 § Justering av protokoll
          </note>
          <note n="d5d767a8">
            Justerades protokollet för den 2 maj.
          </note>
          <note n="6a2d7444">
            2 § Avsägelse
          </note>
          <note n="c9000895">
            Förste vice talmannen meddelade att Mats Odell (KD) avsagt sig
            uppdragen som ledamot i Utrikesnämnden och i krigsdelegationen.
          </note>
          <note n="fc51e28e">
            Kammaren biföll dessa avsägelser.
          </note>
          <note n="1b33a2b5">
            3 § Anmälan om kompletteringsval till Utrikesnämnden och krigsdelegationen
          </note>
          <note n="68652cbd">
            Förste vice talmannen meddelade att Kristdemokraternas riksdagsgrupp
            på grund av uppkomna vakanser anmält Emma Henriksson som ledamot
            i Utrikesnämnden och i krigsdelegationen.
          </note>
          <note n="a89356ef">
            Förste vice talmannen förklarade vald till
          </note>
          <note n="769bd0a2">
            ledamot i Utrikesnämnden
          </note>
          <note n="7c505076">
            ledamot i krigsdelegationen
          </note>
          <note n="82dc68e2">
            4 § Meddelande om frågestund
          </note>
          <note n="3a0f2736">
            Förste vice talmannen meddelade att vid frågestunden torsdagen
            den 10 maj kl. 14.00 skulle följande statsråd närvara:
          </note>
          <note n="aed5a38e">
            Statsrådet Tobias Billström (M), utrikesminister Carl Bildt (M),
            statsrådet Maria Larsson (KD), statsrådet Erik Ullenhag (FP) och
            näringsminister Annie Lööf (C).
          </note>
          <note n="6020e8ba">
            5 § Anmälan om inkomna uppteckningar från EU-nämndssammanträde
          </note>
          <note n="f2eda0a0">
            Förste vice talmannen anmälde att uppteckningar från EU-nämndens
            sammanträde fredagen den 20 april inkommit.
          </note>
          <note n="b6fad3bf">
            6 § Anmälan om inkommen faktapromemoria om förslag från Europeiska
            kommissionen
          </note>
          <note n="ea9cd3b0">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="0e011fa2">
            KOM(2012)118
          </note>
          <note n="df2f5cf9">
            7 § Anmälan om fördröjda svar på interpellationer
          </note>
          <note n="29f101d1">
            Till riksdagen hade inkommit följande skrivelser:
          </note>
          <note n="2164bbd4">
            Interpellation 2011/12:343
          </note>
          <note n="d4e75486">
            Interpellation 2011/12:343 Bindande regelverk för företags ansvar
            för mänskliga rättigheter
          </note>
          <note n="f7703bc5">
            Interpellationen kommer att besvaras fredagen den 1 juni 2012.
          </note>
          <note n="95c4bded">
            Skälet till dröjsmålet är tidigare inbokade engagemang.
          </note>
          <note n="32db230e">
            Ewa Björling
          </note>
          <note n="329289fc">
            Interpellation 2011/12:344
          </note>
          <note n="2a11b519">
            Interpellation 2011/12:344 Världens småbrukares rättigheter
          </note>
          <note n="a07273d6">
            Interpellationen kommer att besvaras tisdagen den 22 maj 2012.
          </note>
          <note n="95c4bded">
            Skälet till dröjsmålet är tidigare inbokade engagemang.
          </note>
          <note n="13f11f41">
            Gunilla Carlsson
          </note>
          <note n="8512158d">
            8 § Hänvisning av ärende till utskott
          </note>
          <note n="770cb4d1">
            Föredrogs och hänvisades
          </note>
          <note n="41374252">
            9 § Förnyad bordläggning
          </note>
          <note n="f92faad3">
            Föredrogs och bordlades åter
          </note>
          <note n="23be49ce">
            10 § Svar på interpellation 2011/12:323 om fördelningen av statliga
            forskningsmedel mellan lärosäten
          </note>
          <note type="speaker" n="fddf14d9">
            Anf. 1 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-da555e22e6eb5d47-0" n="4ff62f64">
            <seg n="a8536bac">
              Fru talman! Thomas Strand har frågat mig vad jag avser att göra
              för att rätta till obalansen när det gäller hur statliga forskningsmedel
              fördelas mellan lärosätena i syfte att säkerställa att även landets
              högskolor och yngre universitet får rimliga resurser för att bedriva
              utbildning, forskning och innovation.
            </seg>
            <seg n="605d6ce8">
              Regeringens övergripande politik för högskoleområdet är att åstadkomma
              högsta möjliga kvalitet på utbildning och forskning. Regeringen
              har kraftigt ökat de direkta anslagen för forskning och forskarutbildning
              till universitet och högskolor sedan 2006. I den senaste forsknings-
              och innovationspolitiska propositionen 2008 infördes en ny modell
              för fördelning av de direkta anslagen. Denna modell bygger i princip
              på att alla nya medel och en viss andel av de befintliga medlen
              fördelas och omfördelas till lärosätena enligt några utvalda kvalitetsindikatorer.
            </seg>
            <seg n="2fc9eded">
              Jag har tagit initiativ till att utreda hur dagens resursfördelningssystem
              kan utvecklas vidare för att ytterligare premiera just kvalitet
              i forskningen (U2010/4151/SAM). Regeringen avser att återkomma
              till frågan om fördelning och omfördelning av de direkta anslagen
              i den kommande forsknings- och innovationspolitiska propositionen
              senare i år.
            </seg>
            <seg n="1bd54846">
              Min och regeringens avsikt är att fokus även fortsättningsvis
              ska ligga på kvaliteten i forskningen, och jag vill understryka
              att högkvalitativ forskning kan bedrivas vid såväl större som
              mindre lärosäten. Det är genom forskningens kvalitet vi långsiktigt
              stärker Sveriges internationella konkurrenskraft.
            </seg>
          </u>
          <note type="speaker" n="6272df03">
            Anf. 2 THOMAS STRAND (S):
          </note>
          <u who="thomas_strand_a00e07" xml:id="i-de33fe6ae65f8b24-0" n="6f875175">
            <seg n="d28f3572">
              Fru talman! Jag vill börja med att tacka utbildningsministern
              för svaret på min interpellation. Sverige ska rustas för framtiden.
              Då behövs det mer forskning och fler innovationer. Vi kan inte
              vila på gamla lagrar, utan vi måste tänka framåt och ständigt
              leva i en förändringsprocess. Därför behöver vi en forskningspolitik
              som utvecklar hela samhället, bidrar till en ekologiskt hållbar
              utveckling, stärker svenskt näringsliv, ger fler och nya jobb
              och utvecklar den svenska vården och skolan.
            </seg>
            <seg n="e3626b37">
              Vi behöver också ett humanistiskt perspektiv i forskningen. Forskningen
              ska vara en kritisk röst som främjar demokrati och öppenhet, vidgar
              tanken och ökar förståelsens oss människor emellan. Forskningen
              ska helt enkelt stå i människans tjänst för ett solidariskt, jämlikt
              och rättvist samhälle. Därför behöver vi mer forskning och inte
              mindre forskning.
            </seg>
            <seg n="53cb8904">
              Det är många aktörer i vårt samhälle som bedriver forskning,
              men det är framför allt vid våra lärosäten som den mesta forskningen
              bedrivs. Därför behöver vi stärka forskningen vid alla våra lärosäten.
              Jag tänker på både högskolor och universitet. Vi behöver inte
              färre självständiga högskolor som bedriver forskning, och ändå
              är det detta budskap som jag menar att utbildningsministern har
              signalerat under en längre tid.
            </seg>
            <seg n="4fad55b2">
              Det blev särskilt tydligt i vintras när vi kunde ta del av en
              debattartikel i Dagens Nyheter där utbildningsministern skrev
              ett inlägg. Rubriken var Högskolor behöver slås ihop med de starka
              universiteten. Reaktionen lät inte vänta på sig. Bland annat sade
              Anna Götlind, ordförande i Sveriges universitetslärarförbund:
              Att slå ut små lärosäten löser inte högskolans kvalitetsproblem.
            </seg>
            <seg n="ae7375d5">
              Jag åker tåg en hel del, och i tidningen Kupé kunde man ta del
              av följande uttalande vi får se om det stämmer från utbildningsministern:
              Eftersom många högskolor inte når upp till kvalitetsnivån och
              av den anledningen skulle behöva läggas ned, anser jag att det
              är en bättre variant att universitet med forskningscenter får
              ha kvalitetsansvar. På så sätt kan utbildningen vara kvar.
            </seg>
            <seg n="412bff1f">
              Här finns det en tydlig politisk skillnad mellan oss socialdemokrater
              och utbildningsministern och den borgerliga regeringen. Utbildningsministern
              signalerar att han vill koncentrera forskningen till de stora
              universiteten och gärna ser att vi får färre självständiga högskolor
              som bedriver forskning. Det verkar som om det inte är så viktigt
              med autonomi för dessa högskolor. Därför pekar ministern med hela
              handen och säger att vi ska satsa på de stora universiteten och
              att han gärna ser sammanslagningar där de mindre högskolorna går
              upp i dem.
            </seg>
            <seg n="65a02700">
              Vi har ett resursfördelningssystem som styr de stora resurserna
              till de stora universiteten. Nästan 90 procent av forskningsmedlen
              går till de stora universiteten.
            </seg>
            <seg n="3bca5528">
              Vi socialdemokrater tycker inte att det är rimligt. Riksrevisionen
              har lämnat en rapport som säger att det är dags att se över hur
              basanslagen fördelas. Socialdemokraternas linje är att vi måste
              hitta ett nytt sätt att fördela pengar. Är det inte dags att sluta
              med jakten på de små högskolorna och i stället hitta ett system
              som gynnar alla lärosäten, utbildningsministern?
            </seg>
          </u>
          <note type="speaker" n="e9edbd0d">
            Anf. 3 FINN BENGTSSON (M):
          </note>
          <u who="finn_bengtsson_40fb24" xml:id="i-0bf9d67293c09aa1-0" n="270235b8">
            <seg n="075f088a">
              Fru talman! Det här var en intressant och viktig interpellation
              av Thomas Strand och ett bra svar av utbildningsministern. Det
              förtydligar bland annat att den stora möjligheten till fördelning
              av statliga forskningsanslag i det här landet har kommit till
              genom alliansregeringens sätt att förhålla sig till en tro på
              stabila statsfinanser i såväl goda som dåliga tider.
            </seg>
            <seg n="a933416b">
              Den dåvarande forsknings- och innovationspropositionen Ett lyft
              för forskning och innovation var unikt stor till sin numerära
              satsning. Det ger en möjlighet till fördelning som den här interpellationen
              handlar om. Låt oss inte glömma att den aviserade, kommande forskningspropositionen
              bygger på samma stabila statsfinanser. Vi kan se att det finns
              en orolig omvärld där det knappt kan genomföras några reformer
              alls samtidigt som Sverige kan blicka framåt och se hur vi ska
              kunna satsa mer på forskning.
            </seg>
            <seg n="c099d625">
              När det gäller den specifika frågan om fördelningen av forskningsanslagen,
              givet att vi har utrymme för detta, tror jag att det är mycket
              viktigt att fästa uppmärksamhet på en kommentar i ministerns svar
              där han säger att han vill understryka att högkvalitativ forskning
              kan bedrivas vid såväl större som mindre lärosäten. På det här
              sättet låser inte ministern på något sätt upp sig, utan såväl
              stora som små lärosäten kan ha den här förmågan.
            </seg>
            <seg n="6eeb65ee">
              Låt mig fördjupa den här analysen något genom att säga att vi
              har en ordning i det här landet där man för att kunna bedriva
              forskning först avlägger ett slags körkort genom att disputera.
              Sedan kan man erövra det som heter docentur och till sist professur.
            </seg>
            <seg n="7c17ae85">
              Det finns betydligt fler disputerade docenter och professorer
              i det här landet än vad det finns lärosäten. Det är då viktigt
              att fundera på hur den här stora, unika personalresursen vi har
              i vårt land bäst kan komma vår välutvecklade forskningsnation
              till godo. Vem vet vilken forskare eller forskargrupp som faktiskt
              bäst kan utnyttja anslag för att komma fram?
            </seg>
            <seg n="96d5e352">
              För detta krävs också att det finns en mångfald av forskningsfinansiärer.
              Vi ska notera att under förra mandatperioden kom det fram ett
              utredningsförslag som i princip ville centralisera all forskning
              till en enda myndighet. Jag uppskattar mycket att alliansregeringen
              gjorde tummen ned för den typen av centralisering som inte skulle
              ge någon större dynamik för de många olika forskningsgrupperna
              när det gäller att söka anslag.
            </seg>
            <seg n="edbb98ea">
              När det sedan gäller själva frågan om mångfald av universitet
              och högskolor är det kanske en fråga till utbildningsministern
              hur han ser på den utredning som presenterades under förra mandatperioden
              och som kallades Autonomiutredningen och leddes av Daniel Tarschys.
              Jag tycker att den i många stycken innebar en intressant öppning
              för att också medge möjligheter för högskolor att själva profilera
              sig utöver det som staten i dag styr upp, det vill säga att man
              skapar sig egna profiler och att det i sin tur skulle kunna vara
              en grund för att på varje plats där man vill bilda en högskola
              eller ett universitet hitta en möjlighet att nischa sig från början.
              Så gör man i många andra framgångsrika forskningsnationer, inte
              minst i USA. Det var lite grann det som Autonomiutredningen tog
              fasta på.
            </seg>
            <seg n="95019435">
              Jag tror, fru talman, att det finns många saker som man har att
              betänka inför den kommande forskningspropositionen. Den här interpellationen
              öppnar för en sådan diskussion, och jag har lagt till några komponenter
              som jag tycker är viktiga att fundera över.
            </seg>
          </u>
          <note type="speaker" n="033abd2c">
            Anf. 4 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-da555e22e6eb5d47-1" n="4ff62f64">
            <seg n="f33065a2">
              Fru talman! Jag delar Thomas Strands beskrivning av varför vi
              har forskning och av alla de värden som forskningen bidrar till.
              Jag kan också understryka det som Thomas Strand sade att visst
              är forskningen till för att vi ska få uppfinningar, innovationer
              och exportinkomster, men vi får aldrig bli så förblindade att
              vi tror att det bara handlar om det, utan det finns ett humanistiskt
              bildningsperspektiv som vi hela tiden måste slå vakt om.
            </seg>
            <seg n="267b148b">
              De intressegrupper som knackar på min dörr just nu inför forskningspropositionen
              är från alla möjliga olika branscher som vill ha pengar för forskning
              som kan gynna just deras bransch. Risken är att det bara blir
              ett nyttoperspektiv på forskningen. Jag menar, precis som Thomas
              Strand, att det finns ett humanistiskt bildningsperspektiv som
              vi måste ha med oss i arbetet med forskningspolitiska beslut.
            </seg>
            <seg n="24b41a11">
              Aldrig har en forskningsproposition i Sverige lyft de ekonomiska
              anslagen så mycket som 2008 års proposition. På ett bräde lyftes
              anslagen upp på en nivå med 5 miljarder kronor per år. Det fanns
              aldrig någon proposition från den gamla socialdemokratiska regeringen
              som tillnärmelsevis lyfte anslagen så mycket. Märk väl, detta
              gjorde vi i den djupaste finanskrisen därför att vi visste att
              detta är långsiktigt viktigt för svensk ekonomisk utveckling.
            </seg>
            <seg n="91065420">
              Det är bra att Thomas Strand tycker att det är bra att det tillförs
              nya resurser. Det tycker vi också. Det gjordes inte i samma utsträckning
              förr, men det gör det nu.
            </seg>
            <seg n="57dfea6a">
              Thomas Strand sade en sak som vi måste borra lite i, för den
              är väl själva kärnan i interpellationen. Han sade att det finns
              en stor skillnad mellan alliansregeringen och Socialdemokraterna
              alliansregeringen vill fördela mer anslag till de stora universiteten,
              och Socialdemokraterna vill sprida ut anslagen mer. Ungefär så
              sade Thomas Strand.
            </seg>
            <seg n="b7094f83">
              Jag har räknat ut hur stor andel av anslagen som gick till de
              stora universiteten 2010 och hur stor del som gjorde det 2006
              när Socialdemokraterna styrde. Hör och häpna, i båda fallen är
              det exakt 89 procent! Exakt samma andel gick till de stora universiteten
              när Leif Pagrotsky var utbildningsminister som när jag är det.
              Skillnaden är att de små lärosätena får mycket mer pengar nu,
              för 11 procent nu är mycket mer pengar än det var då, eftersom
              den totala budgeten är mycket större. Det är skillnaden.
            </seg>
            <seg n="ac127216">
              Jag tycker att Leif Pagrotsky hade helt rätt. Vi behöver forskning
              på alla lärosäten, men det är inte så att det råder något slags
              jantelag eller jämlikhetsperspektiv när forskningsanslag ska fördelas.
              När det är sagt att alla ska ha vissa anslag måste anslagen därutöver
              i första hand gå dit där vi har hög kvalitet på forskningen. Det
              är vår linje, och det var Leif Pagrotskys linje också. Det var
              därför det såg ut så.
            </seg>
            <seg n="f3b97096">
              En del säger att kvaliteten inte är så ojämnt fördelad. Men låt
              oss då testa det när nu anslagen börjar fördelas efter kvalitet!
              Vi går från ett system där regeringen sitter och säger: Det universitetet
              ska ha den forskningsbudgeten, och den högskolan ska ha den forskningsbudgeten.
              Jag är säker på att det kommer att finnas inslag av detta också
              i framtiden, men större och större andel konkurrerar lärosätena
              om efter kvalitet. Då avgörs ju detta. Är det inte bra? Anser
              Thomas Strand att vi om vi har två högskolor där den ena har forskning
              med hög kvalitet och den andra med låg kvalitet ska prioritera
              den med låg kvalitet? Är det Thomas Strands uppfattning? Det kan
              det väl rimligen inte vara.
            </seg>
            <seg n="d73735ac">
              Om vi är överens om att vi ska prioritera forskning med hög kvalitet
              ska vi väl gemensamt hjälpas åt att lotsa igenom ett system i
              riksdagen som fördelar mer efter kvalitet. Då tror jag att det
              är så, precis som Thomas Strand befarar, att några av de mindre
              högskolorna inte riktigt kommer att hålla måttet. Det är väl därför
              som Thomas Strand inte vill ha det här systemet, men vi vet inte
              än att det blir så.
            </seg>
            <seg n="9d7c6c63">
              Det är precis som jag skriver i mitt svar att det finns forskningsmiljöer,
              både på små högskolor och på stora universitet, som har hög kvalitet,
              och det finns forskningsmiljöer som har låg kvalitet. Men generellt
              sett är det våra stora forskningsuniversitet Karolinska Institutet,
              KTH, Chalmers och de stora universiteten i våra större städer
              som är internationellt mätbara när det gäller forskningskvalitet,
              och det kan vi inte blunda för.
            </seg>
            <seg n="db0a7768">
              Fördela anslag efter kvalitet, det är vår linje. Vad är det för
              fel på den principen, Thomas Strand?
            </seg>
          </u>
          <note type="speaker" n="b531b8dd">
            Anf. 5 THOMAS STRAND (S):
          </note>
          <u who="thomas_strand_a00e07" xml:id="i-de33fe6ae65f8b24-1" n="6f875175">
            <seg n="6428107b">
              Fru talman! Vi ska fördela forskningsmedel utifrån ett kvalitetsperspektiv.
              Vi har aldrig sagt något annat. Jag måste tydligen säga det högt
              och tydligt så att utbildningsministern hör det en gång till.
              Det är viktigt.
            </seg>
            <seg n="ba86b53e">
              Det är bra att vi har en samsyn och en grundsyn i många av frågorna
              om forskningens betydelse för att stärka samhället i olika aspekter
              och även de humanistiska värdena som är viktiga.
            </seg>
            <seg n="a2875749">
              Jag vill också säga att det är bra att vi har fått den här resursförstärkningen
              till forskningen. Vi kan inte säga någonting om det, för det är
              jättebra att det kommer så mycket medel. Frågan är hur man använder
              de här medlen som tillförs. Jag ska vara tydlig och säga att vi
              socialdemokrater tycker att det är oerhört viktigt att vi fortsätter
              att förstärka forskningen. I den vårmotion som vi lämnade nyligen
              står det uttryckligen att vi vill fortsätta att ge resurser till
              forskningen och att grundforskningen är en grundbult inom forskningen.
              Det här är alltså oerhört viktigt.
            </seg>
            <seg n="83cd42da">
              Det vi diskuterar är systemtänket kring det hela. Jag vet att
              utbildningsministern kan säga att vi ska kunna fördela forskningsmedel
              både till stora och mindre lärosäten. Det vet jag att han både
              säger och skriver, men man måste titta på vad det är för system
              som verkar. Vi ser att de stora strömmarna av medlen går till
              de stora universiteten 89 procent under 2010. Det var väl ungefär
              5 procent till de fyra yngre universiteten, och ungefär 5 procent
              till de 13 återstående högskolorna. Det visar att det är mycket
              pengar som går till de stora, och sedan har vi alla rådsmedel
              som kommer till och som bara förstärker den här bilden.
            </seg>
            <seg n="e68ab9c3">
              Kvalitetsförändringen som vi också tycker är bra det är bra att
              man ser över vilka indikatorer man har, för det har vi också haft
              synpunkter på är ju en mindre del som fördelas av de stora strömmarna.
              Nu var det så 2006, och det är sex år tillbaka i tiden. Det är
              klart att vi socialdemokrater också har tänkt lite på hur vi vill
              förändra systemet, göra det ännu bättre, utveckla det och leva
              i en ständig förbättringsprocess.
            </seg>
            <seg n="67ed4f10">
              Vi ska givetvis slå vakt om de stora universiteten. Vi ska inte
              rasera deras forskning. Men vi måste hitta ett system som också
              stärker högskolor och yngre universitet. Det här är oerhört viktigt.
              Det är viktigt med tanke på att vi behöver våra högskolor, våra
              yngre universitet och våra stora universitet för att utveckla
              Sverige. Det är där jag vänder mig emot de signaler som utbildningsministern
              skickar genom den här debattartikeln och utspel om att några måste
              gå samman därför att det är för låg kvalitet eller för att demografiaspekter
              tvingar dem till det.
            </seg>
            <seg n="c74bb6b9">
              Ska vi ha ett land som fungerar, ska vi ha professionsutbildningar
              som fungerar och ska vi ha en grundutbildning som är forskningsbaserad
              kan vi inte ställa lärosäten mot varandra. Det är kontraproduktivt.
              Därför hoppas jag att vår debatt kan leda fram till att utbildningsministern
              även vill ta fram en fördelning som gör att man kan stödja de
              yngre och små högskolorna.
            </seg>
            <seg n="de2fb5d9">
              För ett år sedan var det en konferens i riksdagen där sex högskolor
              lade fram förslag om att stärka basanslaget, lyfta det från 8
              000 till 25 000. Det skulle kunna vara en lösning. Jag säger inte
              att det är enda lösningen, men det finns en oro i Högskolesverige
              för hur vi löser problemet. Vi måste stärka alla våra lärosäten.
            </seg>
          </u>
          <note type="speaker" n="c4ff9c06">
            Anf. 6 FINN BENGTSSON (M):
          </note>
          <u who="finn_bengtsson_40fb24" xml:id="i-0bf9d67293c09aa1-1" n="270235b8">
            <seg n="c811c57d">
              Fru talman! Det är roligt att utbildningsministern påtalade det
              stora värdet av att ha fokus på kvalitet när det gäller fördelning
              av forskningsresurser, dels genom att man tog fram en sådan modell
              i den förra forskningspropositionen, dels genom att ministern
              vidare låtit utreda frågan. Vi förväntar oss att i den kommande
              forskningspropositionen ytterligare kvalitetsindikatorer kan definieras
              som ett vettigt fördelningsinstrument till den allra bästa forskningen.
            </seg>
            <seg n="a5228358">
              Låt mig, fru talman, återkomma till vad jag tog upp i mitt huvudanförande,
              nämligen hur alla dessa disputerade docenter och professorer som
              finns ute i högskolorna också enskilt kan komma i åtnjutande av
              resurser när de bedriver bra forskning. Det är viktigt att det
              finns en mångfald forskningsfinansiärer. Det var därför jag tog
              upp Autonomiutredningen som ett intressant exempel på hur man
              kan frigöra forskningskraft ytterligare från statlig styrning,
              nämligen genom att fundera över hur det kan vara så att man i
              en del lärosäten i dag, tyvärr, såväl stora som små, bedriver
              något slags egen autonomiutredning i verkligheten genom att de
              anslag som tilldelas individuella forskare ökar på ett oroande
              sätt över-huvud-kostnaden som skjuts in i den gemensamma potten
              på lärosätet. Jag upplever att forskare ibland inte har möjlighet
              att använda tilldelade forskningsanslag fullt ut på grund av att
              anslagen har annekterats genom orimliga över-huvud-kostnader som
              ibland uppgår till över 50 procent av det anslag som har inbringats.
            </seg>
            <seg n="970c31a1">
              Mitt inspel till utbildningsministern i det vidare arbetet med
              den kommande forskningspropositionen är att fundera lite grann
              över en del av de inslag som fanns med i Autonomiutredningen,
              där man ville öka egenmakten något för universiteten och ge styrka
              tillbaka till de enskilda forskarna som verkar på universiteten
              och som ytterst ska ta fram den högkvalitativa forskning som vi
              sedan kan gå vidare och bygga innovationer på.
            </seg>
          </u>
          <note type="speaker" n="a8b6822e">
            Anf. 7 MONICA GREEN (S):
          </note>
          <u who="monica_green_fc276c" xml:id="i-08a2edb6e8fb6bca-0" n="a2e0b5b1">
            <seg n="250980bd">
              Fru talman! Jag skulle också vilja säga några ord eftersom jag
              bor i Skövde där vi har en fantastiskt bra högskola som är fantastiskt
              bra på att samverka mellan näringsliv och akademi. Den är bra
              på mycket annat också. Jag är intresserad därför att Skövde är
              en av de skolor som Björklund har nämnt att skolan bör vara lite
              orolig, har han till och med sagt.
            </seg>
            <seg n="390696c5">
              Jag vill fråga om begreppet kvalitet. Hur ska vi mäta kvalitet?
              Vad är bäst kvalitet enligt Björklund? Är det när man citeras
              mest i internationella eller i nationella sammanhang? Eller är
              det fråga om de skolor som kan göra reklam för sig så att de får
              ett högt söktryck? Eller är det när forskningen leder till fler
              arbetstillfällen, när eleverna får arbete direkt efter studierna
              eller forskningen leder fram till något bra som kan innebära att
              man kan fortsätta med något annat?
            </seg>
            <seg n="534d0590">
              Var finns kvalitetsbegreppet? Jag ställer frågan eftersom jag
              inte sitter i utbildningsutskottet, och det är möjligt att man
              där diskuterar frågan ofta. Jag skulle vilja veta vad Björklund
              tycker är kvalitet.
            </seg>
            <seg n="df3472f4">
              Jag tycker att det har blivit en hetsjakt mot de mindre lärosätena,
              inte minst med anledning av debattartiklar som Björklund skriver
              om smörjmedel i budgeten och att högskolor borde slås ihop. Det
              är en hetsjakt på de mindre högskolorna. Dessutom framhålls det
              att det har blivit sämre kvalitet, alltså får de mindre anslag,
              alltså blir det ingen möjlighet att förbättra kvaliteten till
              nästa år. De som är bra ska bli bättre, och de som inte uppfyller
              kvalitetsmåttet ska bli sämre till nästa år så att anslaget kan
              sänkas ytterligare. Det blir en spiral nedåt för dem som har hamnat
              i den situationen, och de stora universiteten blir kvar. Så ser
              jag på detta. Det är möjligt att Björklund har en annan uppfattning,
              men det är de signaler han ger.
            </seg>
            <seg n="9d18aded">
              Jag skulle vilja problematisera kvalitetsmåttet mer. Det är inte
              självklart hur man räknar. Jag tycker att det är fantastiskt bra
              kvalitet om det går att få fler att studera i framtiden, om fler
              inte har för långt till ett lärosäte, om de kan ta del av utbildning
              även om de kommer från studieovana hem. Det är också bra när lärosäten
              kan samarbeta med internationella universitet. Det är över huvud
              taget bra med samarbete.
            </seg>
            <seg n="3f244197">
              Jag hänger upp mig på kvalitetsmåttet. Det är viktigt med kvalitet,
              men jag vill veta vad det är.
            </seg>
          </u>
          <note type="speaker" n="5363e3dd">
            Anf. 8 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-da555e22e6eb5d47-2" n="4ff62f64">
            <seg n="bca266a5">
              Fru talman! Monica Greens frågor är motiverade. Vad är kvalitet?
              Det har ytterst riksdag, regering och myndigheter inom både forskning
              och utbildning definierat. Jag tar gärna en diskussion i frågan.
            </seg>
            <seg n="7459b4ad">
              Vem värderar vad som är kvalitet i forskning? Det är inte jag
              eller riksdagen utan det måste vara andra forskare, de som fungerar
              inom samma vetenskap. De kan värdera kvaliteten i forskningen.
              Det är så systemet är uppbyggt. Raljerande talar Monica Green
              om att bli citerad.
            </seg>
            <seg n="f47462a1">
              Tillämpad forskning ska syfta till en produkt. Då blir kvaliteten
              att komma fram till produkten. Den finns där, och man kan ta på
              den. Grundforskning slutar inte i en produkt. Grundforskning värderas
              i att den skapar forskningsresultat som används av andra forskare
              världen över. Är den helt oanvändbar är den inte intressant. Det
              är vad som mäts, det vill säga att resultaten av grundforskningen
              publiceras och citeras i internationella forskningstidskrifter.
              Det är en viktig del.
            </seg>
            <seg n="84651fd8">
              Grundforskningen kan så småningom, längre fram, sluta i produkter.
              Men det tog lång tid innan Albert Einsteins relativitetsteori
              blev en produkt. I dag är det hela it-system. Så är det. Därför
              är det inte alldeles lätt att värdera kvalitet. Men betydelse
              för annan forskning är en viktig aspekt.
            </seg>
            <seg n="2262497e">
              Det är lättare att svara på hur vi värderar kvalitet på högre
              utbildning. Det finns examensmål för olika utbildningar. De är
              definierade i högskoleförordningen i Sverige, till exempel examensmålen
              för att ta en jur.kand.-examen. Kvalitet är att uppnå examensmålen
              och hur väl man uppnår examensmålen. Detsamma är kvalitet i grundskolan
              att nå målen och bli godkänd.
            </seg>
            <seg n="6aa38eb5">
              Universitetskanslern har granskat kvaliteten på ett antal utbildningar.
              Det sker för första gången. Vårt kvalitetsgranskningssystem kommer
              att löpa under fyra år. Det blir utbildningsområde efter utbildningsområde.
              Om några dagar kommer resultaten för företagsekonomi, sedan blir
              det statsvetenskap och så vidare. Man granskar den typen av utbildningar
              på alla lärosäten i hela Sverige. Sedan definieras i en kvalitetsindikator
              vad som är underkänt, godkänt och väl godkänt.
            </seg>
            <seg n="0ddd465a">
              Om en utbildning blir underkänd, vad ska vi göra? Om man är underkänd
              får man en chans att förbättra sig. Om man inte gör det, kan vi
              här acceptera att svenska studenter går på utbildningar som inte
              håller måttet? Det kan vi inte göra. De får läggas ned efter ett
              år. Det är innebörden i kvalitetssystemet.
            </seg>
            <seg n="d6f56356">
              Än så länge har lite granskats. Men ett par högskolor har fått
              höra varningsklockor. Flera av de granskade utbildningarna har
              blivit underkända. Om dessa högskolor får ytterligare några utbildningar
              underkända i granskningar under året, vad ska vi svara? Ska vi
              säga att de ska få fortsätta? Så kan det inte vara.
            </seg>
            <seg n="66b1f333">
              Om det brister i vetenskaplig kvalitet på ett litet lärosäte
              kan lösningen vara att behålla utbildningen på orten genom att
              ta hjälp av ett tungt akademiskt lärosäte, ett forskningsuniversitet
              gå ihop med det eller samarbeta intensivt. Där finns den vetenskapliga
              kompetensen på en högre nivå.
            </seg>
            <seg n="8651957d">
              Man avgör själv. Monica Green behöver inte fråga mig hur det
              går i Skövde. Västra Götalandsregionen gör en egen utredning.
              Det är inte jag som styr den. Det gör den rödgröna majoriteten
              i Västra Götalandsregionen. Där sker en egen utredning, och man
              förordar en sammanläggning av lärosäten, inklusive det som finns
              i Monica Greens hemkommun. Sedan får man själv avgöra om det ska
              ske eller inte. Jag tänker inte styra det, men jag vill peka på
              att med det nya kvalitetsgranskningssystemet kan det bli tuffa
              pix om man blir underkänd på många utbildningar.
            </seg>
            <seg n="53b75835">
              Det ställdes många frågor, men i nästa inlägg ska jag återkomma
              till Thomas Strands frågor.
            </seg>
            <seg n="7f621e57">
              Apropå Finn Bengtssons frågor om autonomi vill jag gå vidare
              med mer autonomi. Jag är inte säker på att det problem som Finn
              Bengtsson beskrev löses med hjälp av autonomi. Det handlade om
              att universitetsledningen tar en del av anslaget. Det är väl tvärtom,
              det vill säga autonomin möjliggör det. Trots allt vill jag gå
              vidare med ännu mer självständiga lärosäten. De är statliga organ
              men ännu mer självständiga inom ramen för detta.
            </seg>
          </u>
          <note type="speaker" n="3c6dfae7">
            Anf. 9 THOMAS STRAND (S):
          </note>
          <u who="thomas_strand_a00e07" xml:id="i-de33fe6ae65f8b24-2" n="6f875175">
            <seg n="4d4ba986">
              Fru talman! Min interpellation handlar om att vi behöver stärka
              forskningen. Vi behöver alla våra lärosäten. Därför säger vi socialdemokrater:
              Sluta jaga de små!
            </seg>
            <seg n="7bf45586">
              Vi behöver profilera forskningen vid små högskolor. Vi behöver
              stärka de yngre universiteten. Vi behöver se till att de starka
              forskningsuniversiteten får resurser för att bedriva forskning.
              Vi behöver alla för att lyfta Sverige, ta Sverige ur arbetslösheten
              och få Sverige att växa. Därför är det kontraproduktivt att jaga
              de små.
            </seg>
            <seg n="220d21e1">
              När man träffar representanter för små högskolor möter man en
              oro för att inte få vara kvar. Nu går drevet! Alla ska i stället
              gå mot de stora.
            </seg>
            <seg n="1f921c16">
              Nu sade utbildningsministern att det i enstaka fall kan vara
              nödvändigt med sammanslagningar. I artikeln jag citerade uttalade
              utbildningsministern att många högskolor inte når upp till kvalitetsmålen.
              I vår debatt har det skett en positionsförflyttning. Det inte
              är så många nu, utan det är enstaka fall. Jag menar att vi ska
              stryka också de enstaka fallen och se framåt. Vi behöver alla
              våra lärosäten.
            </seg>
            <seg n="9f66e960">
              Om förändringsarbetet växer underifrån, som nere i Kalmar och
              Växjö, har jag inget emot det. Men det är inte rätt att styra
              det uppifrån och peka med hela handen.
            </seg>
            <seg n="8ac0fe17">
              Vi behöver stärka forskningen av flera skäl. Grundutbildningen
              behöver en forskningsbas. Därför måste vi hålla ihop det hela.
              Vi behöver professionsutbildning i hela Sverige. Därför är det
              viktigt att forskningen finns med. Vi måste också stärka och utveckla
              svenskt näringsliv. Vi vet att många av våra regionala högskolor
              gör ett fantastiskt arbete.
            </seg>
          </u>
          <note type="speaker" n="60bdf975">
            Anf. 10 MONICA GREEN (S):
          </note>
          <u who="monica_green_fc276c" xml:id="i-08a2edb6e8fb6bca-1" n="a2e0b5b1">
            <seg n="5c87c6c2">
              Fru talman! Nu har Björklund svarat att kvalitet betyder att
              andra forskare har nytta av något. Jag har en fråga till. Björklund
              sade: Vi har precis samma fördelning som Pagrotsky, så vad klagar
              ni över, ni sossar? Jag undrar: Ska den fördelningen bestå, eller
              är det någon ändring på gång?
            </seg>
          </u>
          <note type="speaker" n="e3f1c5af">
            Anf. 11 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-da555e22e6eb5d47-3" n="4ff62f64">
            <seg n="cd67e6dc">
              Fru talman! Jag är rädd att jag inte kan svara hur det ska fördelas
              procentuellt. Det ska fördelas efter kvalitet, vilket jag förstår
              strider mot Socialdemokraternas tanke att politikerna ska sitta
              och detaljstyra inte vad som är kvalitet, utan hur pengar ska
              fördelas till olika regionalpolitiska ändamål. Jag kan inte svara
              på vilka procentsatser det kommer att bli; det avgörs av kvaliteten
              på forskningen på olika lärosäten.
            </seg>
            <seg n="8b1b5a5a">
              På Pagrotskys tid fördelades det inte efter kvalitet, utan det
              bara anslogs, och då blev det 89 procent till de stora lärosätena.
              Det är det nu också, men nu kommer vi att gå ännu mer på kvalitet.
              Om det innebär en ökad förskjutning till de stora eller en annan
              förskjutning vet jag inte i förväg. Innebörden i ett oberoende
              kvalitetsbudgeteringssystem är att det inte är jag som styr utan
              kvaliteten som avgör.
            </seg>
            <seg n="731f8494">
              Thomas Strand hade en intressant passus. Han hänvisade till ett
              förslag från sex högskolor om att öka basanslaget per student
              för forskning från 8 000 till 25 000. Det är en omfördelning på
              5 miljarder. Jag har studerat förslaget. Det är klart att dessa
              sex högskolor vill ha det så, för de skulle vara vinnare. Men
              förslaget skulle även innebära att det universitet som den presiderande
              talmannen är ordförande för, Karolinska Institutet, skulle förlora
              1 miljard.
            </seg>
            <seg n="107b2c8b">
              Karolinska Institutet är vårt främsta universitet och är ledande
              i världen inom medicinsk forskning. Ni vill ta 1 miljard från
              det universitetet och sprida ut på högskolor som har lägre kvalitet
              på forskningen. Jag ska berätta det på Karolinska Institutet.
              De kommer inte att gilla det, och de kommer inte att förstå vad
              Stefan Löfven gjorde där häromdagen när han besökte Karolinska
              Institutet och talade om satsningar på Sci Life Lab.
            </seg>
            <seg n="e55c6180">
              Det är precis detta som det handlar om. Det går inte att satsa
              på allt och säga att det ska vara jämlikt och att alla ska ha
              lika mycket som förr. Det är klart att ni omfördelar. Ska ni ha
              mer till de små blir det givetvis mindre till de stora. Det är
              det förslaget innebär. Det skulle vara katastrofalt för kvaliteten
              på svensk forskning att genomföra det förslag som dessa sex högskolor
              lagt fram. Det skulle dock vara utmärkt för de sex högskolorna.
              Men de stora Chalmers, Kungliga Tekniska högskolan, Karolinska
              Institutet, Lunds universitet och Uppsala universitet skulle bli
              av med 5 miljarder sammantaget, Karolinska allra mest.
            </seg>
          </u>
          <note n="e68bc6fb">
            Överläggningen var härmed avslutad.
          </note>
          <note n="fd8f347a">
            11 § Svar på interpellation 2011/12:337 om systemet för utvärdering
            av högre utbildning
          </note>
          <note type="speaker" n="7e27ae62">
            Anf. 12 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-da555e22e6eb5d47-4" n="4ff62f64">
            <seg n="c7db9e7a">
              Fru talman! Ibrahim Baylan har frågat mig hur jag kommer att
              agera för att återupprätta förtroendet för den högre utbildningen
              i Sverige.
            </seg>
            <seg n="7d683b37">
              Regeringen har systematiskt verkat för att utveckla kvaliteten
              i svensk högre utbildning, åtgärder som ligger väl i linje med
              utvecklingen i omvärlden.
            </seg>
            <seg n="2116eb28">
              Interpellanten drar väldigt långtgående slutsatser mot bakgrund
              av en rapport som har tagits fram inom ramen för en prövning i
              fråga om medlemskap för Högskoleverket i en europeisk utvärderingsorganisation,
              ENQA. Riktlinjerna som ligger till grund för bedömningen lämnar
              stort utrymme för tolkning, och något beslut om Högskoleverkets
              fortsatta medlemskap har inte fattats av ENQA:s styrelse.
            </seg>
            <seg n="21c6782d">
              Riktlinjerna har under flera år varit föremål för stor diskussion,
              och nyligen enades utbildningsministrarna inom Bolognaprocessen,
              däribland jag själv, om att dessa riktlinjer ska revideras.
            </seg>
            <seg n="bc5ee39a">
              Rapporten från bedömargruppen inom ENQA innehåller vissa kritiska
              synpunkter på det svenska systemet för utvärdering av högre utbildning,
              men ger absolut ingen rekommendation när det gäller Högskoleverkets
              medlemskap i ENQA. Utvärderarna rekommenderar i stället att man
              ska invänta utvärderingscykeln en fyraårsperiod i det nya utvärderingssystemet
              samt avvakta resultatet av den myndighetsöversyn som pågår i Sverige
              när det gäller högskolemyndigheten.
            </seg>
            <seg n="85b29dac">
              Sverige, som har haft ett nationellt kvalitetssäkringssystem
              i snart 20 år, tar nu en ledande roll i att modernisera och anpassa
              systemet, bland annat utifrån strävan mot ökad självständighet
              för universitet och högskolor. Vi har därför infört ett system
              som visar om studenterna faktiskt når de resultat som kan förväntas.
            </seg>
            <seg n="87e1f11e">
              Högskoleverkets förslag till kvalitetsutvärderingssystem, som
              interpellanten refererar till, innehöll bedömningsgrunder som
              tar sikte på hur den interna verksamheten vid universitet och
              högskolor planeras och genomförs, det vill säga en begränsning
              av lärosätenas självständighet. På vilket sätt utbildningen bäst
              planeras och genomförs för att studenterna ska nå målen för utbildningen
              måste enligt min uppfattning vara lärosätenas egen sak att avgöra.
            </seg>
            <seg n="071e004a">
              Efter besluten från de första utvärderingsomgångarna kan jag
              också glädjande konstatera att Högskoleverket rapporterar att
              det nya systemet fungerar väl. Det är genom att visa på faktiska
              resultat i utbildningen som vi upprättar förtroende för svensk
              högre utbildning, såväl bland svenska studenter och arbetsgivare
              som internationellt.
            </seg>
          </u>
          <note type="speaker" n="4bb6be3c">
            Anf. 13 IBRAHIM BAYLAN (S):
          </note>
          <u who="ibrahim_baylan_257c17" xml:id="i-1d943d32516bbd31-0" n="14d6f026">
            <seg n="9213447b">
              Fru talman! Jag tackar utbildningsministern för svaret. Sverige
              är och ska fortsatt vara en framstående utbildningsnation. Vi
              har under väldigt lång tid gjort ordentliga ansträngningar och
              investeringar för att Sveriges ungdomar ska kunna få en utbildning
              av hög kvalitet, för att möjliggöra för fler att skaffa sig en
              högskoleutbildning om de själva vill. Detta har gjorts på många
              sätt, genom både satsningar på kvalitet och satsningar på att
              få fler lärosäten och fler högskoleplatser. Målet har varit att
              bereda plats för åtminstone 50 procent av en årskull att kunna
              studera på högskolan. I detta sammanhang är naturligtvis också
              satsningar på och investeringar i forskning centrala, inte bara
              för högskolevärlden utan för Sverige och Sveriges möjligheter
              i den internationella och globala konkurrensen.
            </seg>
            <seg n="0d7af8f5">
              Mot den bakgrunden kan jag lugna utbildningsministern. Han behöver
              inte fara med osanningar till Karolinska Institutet. Socialdemokraterna
              kommer också i fortsättningen att prioritera investeringar i forskning,
              inte minst på Karolinska, framför sänkningar av restaurangmoms
              eller andra skatter, vilket den här regeringen har gjort till
              sin huvudfråga.
            </seg>
            <seg n="21cf6b5c">
              Om man nu tror att det är vägen framåt för Sverige att vara en
              framstående utbildningsnation, inte minst när det gäller högre
              utbildning och forskning, då är den ganska hårda kritik som framförts
              mot det kvalitetsutvärderingssystem som regeringen sjösatt förödande.
              När inte ens en europeisk kvalitetsutvärderingsorganisation kan
              rekommendera att vår högskoleexpertmyndighet ska kunna vara medlem
              är det allvarligt.
            </seg>
            <seg n="a480b4f9">
              När jag tittar på utbildningsministerns svar på den ganska hårda
              kritiken slås jag av att han får det att låta som att han i detta
              kvalitetsutvärderingssystem har skyndat till lärosätenas försvar.
              Sanningen är precis tvärtom.
            </seg>
            <seg n="f4cfc0b2">
              Sanningen är att lärosätena tillsammans med experterna på området
              och expertmyndigheten i fråga tog fram ett kvalitetsutvärderingssystem
              som man bedömde skulle ge en allsidig bild av hur kvaliteten i
              det svenska högskolesystemet var.
            </seg>
            <seg n="f25d659a">
              Detta system som togs fram med hjälp av lärosätena och med stöd
              av lärosätena och av tillgänglig expertis kasserades av Utbildningsdepartementet.
              I stället satte sig statsråden och statssekreterarna och filade
              fram ett eget system.
            </seg>
            <seg n="10866950">
              Det var ett system som renderade i att dåvarande chefen för Högskoleverket
              och universitetskanslern avgick och lämnade sina post i protest
              mot detta.
            </seg>
            <seg n="95211de7">
              Statsrådet försöker här hävda att detta är något slags allmänt
              vedertaget system. Dessutom hävdar man i interpellationssvaret
              att det är i täten. Ja, om man med täten menar att man springer
              åt sitt håll medan alla andra är på väg åt ett helt annat håll.
            </seg>
            <seg n="4f54bfb4">
              Det är också ett sätt att leda täten. Men det är ganska ensamt.
              För ett land som vill ha ett utbildningsväsen som är internationellt
              jämförbart, kompatibelt och i världsklass kan det inte duga att
              man i det här sammanhanget blir sågad utmed fotknölarna.
            </seg>
            <seg n="2701174b">
              Svaret från utbildningsministern är: Vi har gjort vad universitets-
              och högskolevärlden vill ha. Sanningen är att så inte är fallet.
              Därför återkommer jag till min fråga.
            </seg>
            <seg n="e912c82f">
              Vilka åtgärder avser statsrådet att vidta med tanke på den ändå
              ganska svidande kritik som nu kommer från i det här fallet europeiskt
              håll?
            </seg>
          </u>
          <note type="speaker" n="f60bbbc4">
            Anf. 14 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-da555e22e6eb5d47-5" n="4ff62f64">
            <seg n="b1ffaaa9">
              Fru talman! Svaret på den frågan är väldigt enkelt: Inget alls.
              Det kommer ingen hård, förintande eller förödande kritik, eller
              vad Ibrahim Baylan sade.
            </seg>
            <seg n="0d0f3ccf">
              Det finns en stor debatt. Det fanns det också inom skolväsendet
              för 20 år sedan. Kan man utvärdera resultat i skolan? Den debatten
              har nu gått vidare till högskolan och gäller hela Europa. Vad
              är det man ska utvärdera? Vad är egentligen kvalitet? Det är ungefär
              den fråga som Monica Green nyss ställde.
            </seg>
            <seg n="10de58d6">
              Det finns två skilda synsätt. Vi och jag har uppfattningen att
              kvalitet är i vad mån studenterna når målen. Det är resultaten
              som ska utvärderas. Sedan finns det ett äldre synsätt på detta.
              Det är att man i stället ska utvärdera själva processen, pedagogiken,
              metodiken och lärartätheten.
            </seg>
            <seg n="0a130fb2">
              Vi har slutat med det i skolan, Ibrahim Baylan. I skolväsendet
              handlar det om: Hur många är godkända? Hur många är väl godkända?
              Hur många är underkända? Vi sitter inte längre och mäter hur många
              böcker det står i bokhyllan i klassrummet eller lärartätheten.
              Det är inte vad vi kontrollerar. Det är resultatet vi kontrollerar.
              Så ska det också vara i högskolan.
            </seg>
            <seg n="d3c7661e">
              Den här diskussionen pågår i hela Europa, åtminstone i vartenda
              land i Västeuropa. Flera länder är på väg åt samma håll som Sverige.
              Nederländerna är mycket intresserat av vårt system. EU-kommissionen
              skriver nu i sitt yttrande att man måste gå åt detta håll och
              utvärdera resultat i stället för process. Det tycker jag är ett
              modernt sätt att se på det.
            </seg>
            <seg n="97354dc5">
              I Bolognaprocessen finns 47 länder med. I stort sett alla länder
              är också med i ENQA. Där har utbildningsministrarna nyss tagit
              ställning för att vi måste modernisera detta. Det fattades ett
              beslut för ungefär två veckor sedan. Jag tycker att det är bra.
              Hela Europa är på väg åt detta håll, i varje fall Västeuropa.
              I Östeuropa har man kanske inte kommit lika långt med utvärderingar
              och kvalitet, men i Västeuropa är man på väg åt detta håll. Vi
              har kommit längst. Så är det.
            </seg>
            <seg n="f280c9c5">
              I högskolevärlden tycker en del att det är läskigt att bli utvärderade.
              Det är inget unikt för högskolevärlden utan det gäller många verksamheter.
              Man är rädd för nya utvärderingssystem. Det var 20 procent som
              nu blev underkända. Det är klart att de inte tycker att det är
              kul. Men det är viktigt för kvaliteten att vi gör detta.
            </seg>
            <seg n="75382f8d">
              Nu står Ibrahim Baylan och angriper mig. det är intressant att
              få veta: Vad skulle Ibrahim Baylan göra? Skulle han ta bort utvärderingssystemet?
              Det är 20 procent som är underkända. Ska de bli godkända igen,
              eller vad är det vi ska göra?
            </seg>
            <seg n="2f60866a">
              Efter det att 20 procent blev underkända och besluten kom i första
              omgången har som jag uppfattat det ingen kritik längre kommit
              mot systemet. Nu ser man hur det fungerar och att det fungerar.
            </seg>
            <seg n="e59babff">
              Jag tar detta med ro. Det är ytterst osannolikt att Sverige skulle
              bli ensamt på detta spår. Tvärtom är stora delar av Europa på
              väg åt vårt håll. Det är precis samma diskussioner och processer
              som vi har haft här.
            </seg>
            <seg n="8e55ccd3">
              Som Ibrahim Baylan sade var det kontroversiellt när vi fattade
              dessa beslut. Det fanns olika uppfattningar, och en del personer
              avgick därför att de hade andra uppfattningar.
            </seg>
            <seg n="294eab80">
              Detta är rätt väg att gå. Det är resultaten vi ska utvärdera
              och inte processen. Det är inte Ibrahim Baylans eller min sak
              att avgöra hur lektorer och professorer undervisar. Det centrala
              är vad studenterna kan när de kommer ut.
            </seg>
          </u>
          <note type="speaker" n="cf9c37e2">
            Anf. 15 IBRAHIM BAYLAN (S):
          </note>
          <u who="ibrahim_baylan_257c17" xml:id="i-1d943d32516bbd31-1" n="14d6f026">
            <seg n="66d85ea8">
              Fru talman! Det är precis det som utbildningsministern har gjort.
              Han har inte lyssnat på expertisen. Han har inte lyssnat på professorerna
              och lektorerna. Han har suttit tillsammans med de andra statsråden
              på Utbildningsdepartementet och statssekreterarna och uppfunnit
              ett eget litet system.
            </seg>
            <seg n="e68d90bf">
              De problem som nu kommer upp till ytan via den ganska tunga europeiska
              kritiken är inte heller nya, precis som utbildningsministern säger.
            </seg>
            <seg n="96b771f9">
              Den dåvarande experten och huvudsekreteraren i utredningen skrev
              ett pm till Utbildningsdepartementet när diskussionen pågick.
              Det är Lena Adamson, docent och expert i kvalitetsfrågor, som
              också var huvudsekreterare.
            </seg>
            <seg n="10acfe55">
              Hon skrev så här: Vi liksom landets rektorer har nu fått en detaljerad
              beskrivning av departementets eget förslag på nytt utvärderingssystem.
              Förslaget är ett rent lekmannaförslag. Det var synen från expertisen.
            </seg>
            <seg n="5048a0f1">
              Nu står utbildningsministern här och säger: Jag tar kritiken
              med ro och tänker inte vidta någon som helst åtgärd. När utbildningsministern
              agerar på det viset får jag samma känsla som när man såg invasionen
              av USA i Irak.
            </seg>
            <seg n="ee96577c">
              Den dåvarande informationsministern stod där och sade: Det är
              inga problem. Allt är lugnt och under kontroll. Vi har omringat
              amerikanerna. Sedan såg man amerikanska stridsvagnar och flaggor
              åka in i Bagdad.
            </seg>
            <seg n="f3263803">
              När kritiken nu kommer är det inte som utbildningsministern säger
              att det här bara handlar om högskolor och universitet som är rädda
              för att bli utvärderade. Det har jag inte uppfattat.
            </seg>
            <seg n="2a1cfe70">
              Jag tror att de allra flesta, inklusive denna kammare, är helt
              inne på att man bör utvärdera kvaliteten. Sedan kan man ha olika
              uppfattningar om vad det är. Vår uppfattning är att man ska lyssna
              på expertisen, universitet och högskolor.
            </seg>
            <seg n="aca306b8">
              Hur låter det när kritiken kommer? I tidskriften Fokus låter
              det så här från Kåre Bremer som är rektor för ett av våra största
              universitet, Helsingforss universitet: Det är pinsamt för Sverige.
              Man har bekänt sig till riktlinjerna, och sedan visar det sig
              att man inte håller måttet.
            </seg>
            <seg n="b2157815">
              Ungefär likadant låter det från rektorn vid en av de mindre högskolorna,
              nämligen Högskolan Dalarna som säger: Systemet är ett fullskaligt
              experiment. Ingen annanstans i världen utgår man entydigt från
              studenternas resultat. Det är oerhört obehagligt, och då talar
              jag för alla läro-säten i Sverige.
            </seg>
            <seg n="83ffafcc">
              Vi har ett kvalitetsutvärderingssystem som man uppenbarligen
              inte har förtroende för i högskolevärlden och som ingen egentligen
              tror är tillräckligt bra.
            </seg>
            <seg n="8f7daa97">
              Jan Björklund frågar: Vad vill du göra? Om vi får möjlighet att
              bestämma ska vi naturligtvis ha ett kvalitetsutvärderingssystem
              som har förankring också i universitets- och högskolevärlden och
              tar hänsyn till vad våra experter på området säger.
            </seg>
            <seg n="6be457b2">
              Jag kan lova en sak. Vi kommer inte liksom utbildningsministern
              att skjuta från höften i sådana för Sverige så viktiga och centrala
              frågor och sitta och uppfinna egna kvalitetsutvärderingssystem
              som sedan blir sågade inte minst från europeiskt håll.
            </seg>
            <seg n="bca587e4">
              Om det nu skulle visa sig att allt det som utbildningsministern
              hoppas, nämligen att alla ska följa oss i ryggen, inte sker och
              att Sverige, Sveriges kvalitetsutvärderingssystem och Sveriges
              högre utbildning i stället isoleras och inte kan vara kompatibel
              med övriga europeiska utbildningar, är då utbildningsministern
              beredd att vidta några åtgärder? Eller tänker du fortfarande stå
              där och säga: Solen skiner i Moskva, och allt är väl?
            </seg>
          </u>
          <note type="speaker" n="75a25ab8">
            Anf. 16 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-da555e22e6eb5d47-6" n="4ff62f64">
            <seg n="957193f1">
              Fru talman! Det är inte en korrekt beskrivning som Ibrahim Baylan
              ger. Den är inte korrekt på punkt efter punkt. Alla de som håller
              på med högskoleutvärderingar i Sverige har till exempel helt olika
              åsikter om detta. Det är inte alls så att de är entydigt emot
              detta, tvärtom.
            </seg>
            <seg n="888e4228">
              Vår främste expert på att utvärdera kvalitet i högskolan är universitetskanslern
              professor Lars Haikola. Han säger nu efter första utvärderingsomgången
              att det fungerar utomordentligt väl.
            </seg>
            <seg n="3183d90f">
              Ett par hundra framstående svenska forskare har varit inne och
              utvärderat det nu. Man utvärderar varandra. Svenska ekonomer utvärderar
              ekonomiutbildningar och så vidare. Man utvärderar aldrig sin egen
              utbildning, men man utvärderar andras utbildningar. Flera hundra
              har varit inne och utvärderat, och deras uppfattning är att det
              fungerar utomordentligt väl.
            </seg>
            <seg n="2902904c">
              Det ska sägas att de intervjuer som Ibrahim Baylan läste upp
              gjordes innan de första utvärderingarna gjordes. Det är klart
              att det har funnits en osäkerhet från många om hur det här ska
              falla ut. Sedan ett par veckor tillbaka har den första utvärderingsomgången
              kommit, och det kommer fler och fler. Så mycket är planerat att
              när fyra år har gått ska vi naturligtvis ha en kontrollstation,
              men det är först då det går att utvärdera.
            </seg>
            <seg n="896b7f16">
              Jag kan säga att det här systemet att utvärdera resultat kommer
              att ligga fast om jag är utbildningsminister. Sedan får Ibrahim
              Baylan lägga ned det om han är minister och utvärdera något annat
              än resultat. Men det kommer att ligga kvar.
            </seg>
            <seg n="76beaee8">
              Man talar om hur man utvärderar resultat, och det går alltid
              att göra justeringar i det. Men det är resultat som ska utvärderas.
              Jag ska inte gå in och kolla vilken pedagogisk process man har
              på Linnéuniversitetet och säga att de nog borde byta. Det är inte
              min sak. Det är lärarna på Linnéuniversitetet som ska bestämma.
              Mitt intresse ligger i att studenterna läser det som står i examensmålen,
              och det är det som ska utvärderas.
            </seg>
            <seg n="b496d83b">
              Det är ett stort systemskifte i utvärdering. Man kan tycka att
              det är självklart att det är resultaten som ska utvärderas, men
              det har det aldrig varit i den akademiska världen. Det har varit
              processer som har utvärderats. Nu lägger vi om det. Stora delar
              av Västeuropa går åt vårt håll, men vi tar täten. Det är jag glad
              för. Bland annat Nederländerna studerar nu mycket noggrant det
              svenska systemet och funderar på hur man ska lägga upp något liknande.
              EU-kommissionen framhåller vikten av att man går över och utvärderar
              resultat i stället. Att vi är först med detta är inget att skämmas
              för, Ibrahim Baylan.
            </seg>
          </u>
          <note type="speaker" n="29605e90">
            Anf. 17 IBRAHIM BAYLAN (S):
          </note>
          <u who="ibrahim_baylan_257c17" xml:id="i-1d943d32516bbd31-2" n="14d6f026">
            <seg n="0223620e">
              Fru talman! Det är inte riktigt så som utbildningsministern beskriver
              det. För det första är kritiken ganska färsk den är inte mer än
              tre fyra veckor gammal. Det är viktigt att ha det med sig. Den
              är inte så gammal som utbildningsministern.
            </seg>
            <seg n="7cc90f31">
              I samband med att den tunga europeiska kritiken kom gjorde också
              Sveriges universitets- och högskoleförbund ett samlat uttalande,
              som lyder:
            </seg>
            <seg n="62bfbc01">
              En utvärdering initierad av den europeiska kvalitetssäkringsorganisationen
              ENQA har fastslagit att det finns allvarliga brister i det nya
              svenska utvärderingssystemet för högre utbildning. Det svenska
              systemet överensstämmer inte längre med den gemensamma standarden
              ESG. Det innebär att värdet av och förtroendet för svensk högre
              utbildning riskerar att devalveras i ett internationellt sammanhang.
              Sveriges universitets- och högskoleförbund (SUHF) anser att kritiken
              är befogad, och är djupt bekymrat över situationen.
            </seg>
            <seg n="fdaba43f">
              Detta är alltså Sveriges universitets- och högskoleförbunds samlade
              bedömning av kritiken, att det är befogad kritik, att det finns
              anledning till eftertanke.
            </seg>
            <seg n="a73be9f9">
              Den typ av eftertanke som detta renderar, med tanke på hur viktig
              svensk utbildning och svensk forskning är för vår nation och vår
              nations möjligheter att hävda sig i den internationella konkurrens,
              borde göra att utbildningsministern åtminstone tänker till. Men
              här står han han påminner om Bagdad Bob och säger att allt är
              väl och solen skiner i Moskva.
            </seg>
            <seg n="7a8011cf">
              Ta till dig kritiken, utbildningsministern! Titta igenom det
              här kvalitetsutvärderingssystemet och ta till dig vad experterna
              på området säger! Det duger inte att sitta vid det egna skrivbordet
              och göra en politisk produkt som man sedan försöker klä i något
              slags allmän, objektiv kvalitetsretorik och säga: Nej, men det
              där styr inte jag över. Utbildningsdepartementet har helt och
              hållet styrt över detta. Ta också ansvar för det som ni har beslutat!
            </seg>
          </u>
          <note type="speaker" n="5f694d03">
            Anf. 18 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-da555e22e6eb5d47-7" n="4ff62f64">
            <seg n="b739c598">
              Fru talman! Den sista meningen var obegriplig. Det är klart att
              jag tar ansvar för systemet. Det här är ett bra system. Vi utvärderar
              resultat. Vi ligger först i Europa med detta. Flera andra är på
              väg åt vårt håll. EU-kommissionen säger att hela Europa bör gå
              åt Sveriges håll. Det är klart att jag tar ansvar för det.
            </seg>
            <seg n="160fdaf9">
              Det äldre systemet att gå in och utvärdera processer får ni stå
              för. Det står inte jag för. Jag står för att vi ska utvärdera
              resultat i utbildningen. Det är det som är det centrala, och att
              studenterna läser det de ska.
            </seg>
            <seg n="55debc46">
              Den främsta expertisen på att utvärdera utbildning i Sverige
              finns på Högskoleverket med universitetskanslern i spetsen. Det
              är bara två veckor sedan den första rapporten kom, så de intervjuer
              som Baylan läste upp var gjorda innan dess. Många rektorer var
              oroliga för den första omgången: Tänk om vi blir underkända! Men
              när den första omgången nu har kommit finns det ingen kritik.
              Universitetskanslern och de som har varit involverade i utvärderingen
              säger att det fungerar mycket väl.
            </seg>
            <seg n="0abe1f36">
              Jag utesluter inte att man vid en kontrollstation om fyra år
              gör justeringar i systemet självklart inte; det måste man alltid
              vara öppen för. Men själva grundtanken är att det är resultat
              som ska utvärderas och inte att vi som politiker går in och har
              synpunkter på pedagogik och processer. Den tanken tänker jag bibehålla.
            </seg>
          </u>
          <note n="e68bc6fb">
            Överläggningen var härmed avslutad.
          </note>
          <note n="48934d42">
            12 § Svar på interpellation 2011/12:340 om högskoleplatser och
            forskningsresurser för mindre högskolor och universitet
          </note>
          <note type="speaker" n="4b54d4f4">
            Anf. 19 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-54d2746252dc5b21-0" n="4ff62f64" next="i-427969f35bfae34b-0">
            <seg n="54a14f7f">
              Fru talman! Marie Nordén har frågat mig vilka åtgärder jag avser
              att vidta för att det ska finnas möjlighet till högskolestudier
              i hela landet och vilka åtgärder jag avser att vidta för att garantera
              även de mindre universiteten tillräckliga forskningsresurser.
            </seg>
            <seg n="c45c658e">
              Regeringens övergripande politik för högskoleområdet är att åstadkomma
              högsta möjliga kvalitet på utbildning och forskning. Regeringen
              har därför förstärkt kvaliteten i utbildningen genom ökade resurser
              och en utvecklad kvalitetsgranskning. Inom forskningen har regeringen
              stärkt kvaliteten genom ökade anslag och genom att premiera kvalitet
              tydligare i resurstilldelningen.
            </seg>
            <seg n="6b0f80db">
              Förstklassig utbildning och forskning kan bedrivas vid såväl
              större som mindre lärosäten. Utbildning bör enligt regeringens
              mening finnas på många platser i landet, för att på så sätt underlätta
              för många att studera och för att bidra till kompetensförsörjningen
              i olika regioner.
            </seg>
            <seg n="5546bfb8">
              De förändringar på anslagen för utbildning som sker under de
              närmaste åren avgörs av generella faktorer och principer som är
              lika för alla lärosäten, såväl universitet som högskolor. Bland
              annat handlar det om att skapa förutsättningar för en god lärar-
              och förskollärarförsörjning genom att regeringen omfördelar medel
              mellan lärosäten. Denna omfördelning är baserad på vilka examenstillstånd
              för lärar- och förskollärarutbildningar som har beviljats olika
              lärosäten.
            </seg>
            <seg n="d9422247">
              Regeringen har sedan 2006 kraftigt ökat de direkta anslagen för
              forskning och forskarutbildning till universitet och högskolor.
              I samband med forskningspropositionen Ett lyft för forskning och
              innovation (prop. 2008/09:50) infördes en ny modell för fördelning
              av de direkta forskningsanslagen. Denna modell bygger på att alla
              nya medel och en andel av de befintliga medlen fördelas och omfördelas
              till lärosätena enligt utvalda kvalitetsindikatorer.
            </seg>
            <seg n="9447cd6a">
              Min ambition är att det ska bedrivas högre utbildning med högsta
              möjliga kvalitet över i princip hela Sverige, särskilt inom områden
              av stor betydelse för den regionala arbetsmarknaden. Svensk högre
              utbildning och forskning ska också bedrivas med inriktning mot
              högsta möjliga kvalitet och med strävan att konkurrera i internationell
              toppklass.
            </seg>
          </u>
          <note n="3379b0a0">
            Anf. 20 MARIE NORDÉN (S):
          </note>
          <u who="jan_bjorklund_b0359f" xml:id="i-427969f35bfae34b-0" n="4ff62f64" prev="i-54d2746252dc5b21-0">
            <seg n="24845812">
              Fru talman! Jag vill börja med att tacka ministern för svaret.
              Jag kan inte säga att jag är nöjd med ministerns svar, då ministern
              inte verkar förstå problemet med det nuvarande fördelningssystemet
              och hur det konsekvent missgynnar yngre universitet och högskolor
              på ett orimligt sätt.
            </seg>
            <seg n="9ebfac29">
              Ministern hävdar att han har ambitionen att det ska bedrivas
              högre utbildning i hela landet. Jag tycker att det rimmar väldigt
              illa med just hur fördelningen ser ut i dag och hur verkligheten
              ser ut för de mindre och yngre universiteten.
            </seg>
            <seg n="f6e9c6c8">
              Man värderas på samma villkor, säger ministern. Det stämmer egentligen
              inte. Det handlar om resurser som gör att man kan leva upp till
              samma kvalitetskrav, och resurserna är centrala för just det.
            </seg>
            <seg n="9f6fb93d">
              De besparingar som för tillfället ligger på flera mindre universitet
              och högskolor riskerar att få väldigt långtgående konsekvenser
              för människors möjlighet att studera i hela landet men också för
              näringslivet på respektive ort, och även i stort. Även om dessa
              högskolor och universitet är av särskilt stor betydelse för just
              det lokala näringslivet spelar de också en viktig roll för försörjningen
              av kompetens i hela landet.
            </seg>
            <seg n="d3e32247">
              Behovet av utbildningsmöjligheter i hela landet ökar ständigt.
              Det är det näringslivet efterfrågar mer och rätt kompetens. Och
              trots den höga arbetslösheten vittnar näringslivet om rekryteringsproblem
              i hela landet. Att i det läget styra över utbildningsplatser och
              resurser från mindre och yngre högskolor och universitet till
              äldre lärosäten anser jag är helt orimligt.
            </seg>
            <seg n="6e46712b">
              Eftersom jag kommer från Jämtland vill jag naturligtvis lyfta
              fram Mittuniversitetet och konsekvenserna av regeringens besparingar
              på ca 50 miljoner som man står inför. Besparingarna kommer att
              innebära ungefär 800 färre utbildningsplatser, och det gör man
              i ett läge då man har 700 fler sökande. De som väljer Mittuniversitetet
              som första val har ökat med 13 procent.
            </seg>
            <seg n="00812623">
              Vi vet att universitet som Mittuniversitet och andra högskolor
              och yngre universitet är särskilt duktiga på att samverka med
              näringslivet. Tillsammans med lokala företag i länet, som Jämtland,
              och med stöd av mål 2-pengar bedriver man forskning som gör oss
              världsledande på flera områden. Men då det inte är forskningspengar
              via Vetenskapsrådet ger det inte heller samma status.
            </seg>
            <seg n="4eda05f9">
              Många mindre och yngre högskolor och universitet upplever att
              regeringens fördelningsmodell svälter ut dem. Möjligheten att
              höja kvaliteten ges inte, och det man gör värderas inte. Det är
              också bakgrunden till min interpellation.
            </seg>
            <seg n="ee603468">
              Vi som land har allt att vinna på att vi bedriver forskning och
              har utbildning på högre nivå på högskolor och universitet i hela
              landet. Vi är många som undrar vad syftet med regeringens utbildningspolitik
              är eller ska man säga utsvältningstaktik? Vad är meningen med
              den politik som ligger i dag? Och vad vill Björklund med politiken,
              som den ser ut?
            </seg>
            <seg n="42110a5d">
              Det är många som undrar över detta. Men man undrar också: Hur
              ser värderingsmodellerna ut? Vi har haft två interpellationsdebatter
              just om kvaliteten, och vi kommer säkert att diskutera kvaliteten
              igen. Värderingsmodellerna är inte huggna i sten, men värderingsmodellerna
              är inte heller objektiva. Det handlar om: Vad värderar man? Hur
              värderar man? Och vilka möjligheter ges man att höja kvaliteten
              i sin forskning och utbildning?
            </seg>
          </u>
          <note type="speaker" n="99209ed5">
            Anf. 21 ROGER HADDAD (FP):
          </note>
          <u who="roger_haddad_de36c7" xml:id="i-a9fe991cfaf4e282-0" n="69bc588c">
            <seg n="5da438e1">
              Fru talman! När vi pratar skolpolitik generellt brukar det vara
              väldigt viktigt med fokus på resultat och kvalitet, inte minst
              när det gäller grundskolan och gymnasieskolan. Då brukar de flesta
              partier vara överens om att vi ska ha en tuff granskning.
            </seg>
            <seg n="e588276a">
              Vi ska ha en skolinspektion som kan rikta kritik mot kommuner
              och huvudmän. Det kan handla om att man ska lägga ned ett gymnasieprogram
              eller en skola eller införa verksamhetsförbud. Men uppenbarligen
              gäller inte de här kvalitetsambitionerna från Socialdemokraterna
              när det kommer till högre utbildning.
            </seg>
            <seg n="98948614">
              Det passar då bra att nämna att utbildningsutskottet i dag hade
              besök av Knut och Alice Wallenbergs Stiftelse, kanske den största
              och viktigaste stiftelsen i Sverige, som fördelar miljarder kronor
              till viktig forskning.
            </seg>
            <seg n="151d0728">
              På en fråga från kollegan Thomas Strand om det var sant att stiftelsen
              mest jobbade med de absolut största universiteten var svaret:
              Ja, vi fokuserar på de största och äldsta det råkade det också
              vara universiteten, som har hög kvalitet och som har en chans
              på den internationella marknaden, i det internationella landskapet.
            </seg>
            <seg n="3066e723">
              Det här indikerar hur viktigt det är att fokusera forskningsresurserna
              på de lärosäten som faktiskt håller kvalitet. Knut och Alice Wallenbergs
              Stiftelses representant sade också att vi har en stor utmaning
              när det gäller unga akademiker och unga forskare. De står sig
              tyvärr inte så starkt internationellt sett, och det är där vi
              behöver fokusera. Det håller jag med om.
            </seg>
            <seg n="d299426c">
              Men när man läser Marie Nordéns interpellation till statsrådet
              ser man att det är gammal socialdemokratisk högskolepolitik. Det
              är satsningar på alla högskolor, oavsett resultat. Man ska utöka
              antalet platser och fortsätta utbyggnaden av högskolor och universitet.
            </seg>
            <seg n="0882cd00">
              Men ingressen är intressant. Det handlar nämligen om fokus på
              arbetslösheten och ungas utanförskap. Och man bortser totalt från
              andra insatser som är viktiga för att lyfta utbildningsnivån i
              Sverige.
            </seg>
            <seg n="45fc9e28">
              Jag håller med Marie Nordén när hon inleder interpellationen
              med att säga att utbildning är den enskilt viktigaste insatsen
              för att stärka Sveriges konkurrenskraft. Ja, men vår största utmaning
              i Sverige i dag är gymnasieskolan med de avhopp vi har där.
            </seg>
            <seg n="f78c11f9">
              Marie Nordén nämner ingenting om alternativa utbildningsvägar
              för ungdomar och vuxna, från utbildningssystemet ut på arbetsmarknaden,
              till exempel vuxenutbildning och yrkeshögskolan. Det satsas över
              1,5 miljarder på yrkeshögskoleutbildningar, där 86 procent inom
              sex månader får ett arbete eller startar företag. Varför omnämns
              inte det i den mörka bild som Marie Nordén väljer att ge?
            </seg>
            <seg n="e2d3ed63">
              Avslutningsvis, fru talman, nämner Marie Nordén högskolor och
              att vi ska utöka antalet platser. Då är det viktigt att ställa
              frågan igen, eftersom Marie Nordén inte var närvarande i kammaren
              tidigare: Är det fel princip som tillämpas när det gäller högskoleutbildningar,
              att det är examenstillståndsgranskningarna som ska ligga till
              grund för vilka lärosäten som ska bedriva vilka utbildningar?
            </seg>
            <seg n="e3320848">
              Av en händelse besökte jag och utskottet Mittuniversitetet den
              5 mars. Vi har också tagit emot Mittuniversitetets rektor för
              enskilda samtal i riksdagen. Hans slutsats är att han förstår
              och har respekt för de förändringar som sker när det gäller Mittuniversitetet.
              Han uppehöll sig mer, konstigt nog, vid Högskolan i Skövde. Men
              sammantaget accepterade han finansieringssystemet och finansieringsmodellen.
              Det är alltså viktigt att också hänvisa till lärosätets ansvar
              när det gäller prioriteringar och vad man ska satsa på och inte.
            </seg>
          </u>
          <note type="speaker" n="c6a8f2ec">
            Anf. 22 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-54d2746252dc5b21-1" n="4ff62f64" next="i-427969f35bfae34b-1">
            <seg n="294e6bff">
              Fru talman! Jag tycker att vi behöver ha utbildningar till de
              breda akademiska professionerna på väldigt många platser i landet
              ja, i stort sett på de platser vi har i dag. De utbildningar som
              är av större volymer på akademisk nivå är lärarutbildning, sjuksköterskeutbildning
              och ingenjörsutbildning. Det är de tre största. Sedan är det kanske
              ekonomer och socionomer.
            </seg>
            <seg n="17717594">
              Detta behövs på alla de platser där det finns i dag. Så är det.
              Däremot måste volymen av antalet platser kunna variera något.
              Då är den intressanta frågan: Efter vad ska det variera? Ja, en
              aspekt är att det varierar efter ungdomskullarnas storlek. Det
              kommer ingen regering någonsin ifrån. Och ungdomskullarna kommer
              att minska kraftigt under ett antal år framåt. Det beror på att
              det föddes färre barn i slutet av 90-talet. Det är en aspekt.
            </seg>
            <seg n="37b930ec">
              En annan aspekt gäller söktryck. Vi ska inte debattera just Mittuniversitetet,
              men interpellanten nämnde det och sade att söktrycket där har
              ökat med 10 procent eller 13 procent eller vad det var. Jo, men
              då nämner inte Marie Nordén att söktrycket ändå är väldigt svagt.
            </seg>
            <seg n="483a88d0">
              Ett antal lärosäten i Sverige fyller sina platser med andra-
              och tredjehandssökande. Studenterna kommer inte in på sina förstahandsval
              därför att de stora lärosätena har fått tak av statsmakterna.
              Man får inte ta in fler. Så pressar man ut studenter i andrahandsvalen.
            </seg>
            <seg n="60a885a8">
              Jag tycker att studenternas eget val, studenternas söktryck och
              studentinflytande bör prägla platsfördelningen. Men då betyder
              det sannolikt att det återigen blir en koncentration till de lärosäten
              som har ett mycket högt söktryck, och det är de stora universiteten
              som har det höga söktrycket.
            </seg>
            <seg n="de0d1900">
              Jag tycker att vi ska gå dithän att studenternas eget val och
              studenternas inflytande ska öka på den här punkten.
            </seg>
            <seg n="4c305e9f">
              År 2008 och 2009 blev det den djupaste finanskrisen på ett par
              generationer. Då tillförde regeringen 10 000 tillfälliga platser
              till högskolan. De skulle finnas i två år. Vi visste naturligtvis
              då att det skulle bli extra svårt för ungdomar att etablera sig
              på arbetsmarknaden. Därför fördelades de där 10 000 platserna.
            </seg>
            <seg n="685dc144">
              De tillfälliga platserna är tillfälliga. De ska vara tillfälliga.
              Det har hela tiden sagts att de är tillfälliga. Och de är tillfälliga.
              Det betyder att de nu upphör.
            </seg>
            <seg n="9f40f6bb">
              Då står Marie Nordén och säger: Kolla, regeringen skär ned! Ja,
              men ursäkta, det var ingen nedskärning. Det var tillfälliga platser
              som infördes under ett par år. De upphör nu. Det är ingen nedskärning.
            </seg>
            <seg n="2322feed">
              Det är precis därför som Keynes inte fungerar, kan jag säga.
              Alla är beredda att bygga ut när det är lågkonjunktur, men när
              lågkonjunkturen är över är det aldrig någon som är beredd att
              dra in det där som var tillfälligt. Då kallas det för neddragningar
              och nedskärningar, och så behåller man det. Det var det som försatte
              Sverige i stora problem. Det är det som försätter Sydeuropa i
              stora problem.
            </seg>
            <seg n="15a19573">
              Om vi gör tillfälliga satsningar i lågkonjunktur måste vi klara
              av att avveckla dem när lågkonjunkturen inte är där längre.
            </seg>
            <seg n="284d544e">
              Det finns ytterligare några aspekter på det, men huvuddelen av
              det som kallas för neddragning på Mittuniversitetet beror på att
              ett antal tillfälliga platser upphör, eftersom de var tillfälliga.
            </seg>
          </u>
          <note n="8ef33895">
            Anf. 23 MARIE NORDÉN (S):
          </note>
          <u who="jan_bjorklund_b0359f" xml:id="i-427969f35bfae34b-1" n="4ff62f64" prev="i-54d2746252dc5b21-1">
            <seg n="cdeca41c">
              Fru talman! Jag kan väl börja med att säga att lågkonjunkturen
              inte är över. Det är fortfarande ett skakigt läge. Vi har fortfarande
              en hög arbetslöshet. Det är fortfarande så att företagen skriker
              efter rätt kompetens.
            </seg>
            <seg n="f962d6bc">
              Jag kan snabbt kommentera en annan debattör här som frågar varför
              jag inte nämner de andra utbildningarna. Ja, nu är det högre utbildning
              jag vill debattera med utbildningsministern, och de problem som
              mindre och nya universitet och högskolor har. Nu ser vi hur starka
              forskningsföretag lämnar Sverige. Man talar om behovet av kompetens,
              att den inte längre finns här i Sverige på samma sätt som tidigare
              och att Sverige som forskningsnation håller på att tappa mark.
            </seg>
            <seg n="5034b765">
              Jag tycker att detta borde bekymra ministern. I en undersökning
              som Novus nyligen gjorde om näringslivets syn på forskning i Sverige
              tillfrågade man de 50 största och medelstora företagen, och 82
              procent av dem säger att de skulle förlägga mer forskning i Sverige
              om samarbetet mellan akademin och företag ökade. Det visar ju
              att Mittuniversitetets forskningsarbete, som handlar just om att
              jobba nära företagen, borde premieras och inte ifrågasättas. 72
              procent av de tillfrågade företagen uppger att möjligheten att
              rekrytera kompetent personal försvåras om forskningsstödet till
              de mindre högskolorna och universiteten fortsätter att vara lågt
              eller skäras ned ytterligare. Det är precis vad som sker nu.
            </seg>
            <seg n="56907285">
              Även om utbildningsplatserna var tillfälliga är det kanske inte
              i det här läget man ska fundera på att minska antalet utbildningsplatser.
              Man bör snarare öka dem, för det finns faktiskt fortfarande väldigt
              många som behöver läsa på en högre utbildning.
            </seg>
            <seg n="b5a783f6">
              Vi har en fördelningsmodell som konsekvent missgynnar mindre
              universitet och högskolor. Ministern diskuterade detta även med
              Thomas Strand, och när det gäller fördelningen mellan de större
              och de mindre universiteten så är mina siffror att Uppsala universitet
              får ca 25 procent av det de söker från Vetenskapsrådet, medan
              Mittuniversitetet får 1 procent av det de söker.
            </seg>
            <seg n="a0245d61">
              Jag tycker inte att ministern kan vara nöjd med det, även om
              ministern står för en politik där man ska centrera forskningsmiljöerna
              och bygga upp de starka universiteten. Jag säger inte att de inte
              ska finnas, men vi har ett av våra nya universitet, Mittuniversitetet,
              som fick universitetsstatus 2005 därför att vi trodde på dem och
              vi såg att de hade kompetensen och möjligheten att bygga upp en
              forskningsmiljö. Men hur lång tid tar det för ett universitet
              att bygga upp de här forskningsmiljöerna? Jag kan lova ministern,
              och jag tror inte ens att jag behöver säga det, att det tar mer
              än sju år att bygga upp de forskningsmiljöer som krävs för att
              man ska kunna konkurrera med de äldre universiteten.
            </seg>
            <seg n="69353dc7">
              Det har gått sju år sedan Mittuniversitetet bildades. De som
              är mer kunniga i forskning än jag säger att det brukar ta ungefär
              femton år, och det är det som känns så orimligt i den situation
              som bland annat Mittuniversitetet har ställts inför: att de tillfälliga
              platserna försvinner, att möjligheten att få tillgång till de
              forskningsresurser som finns i Sverige är så små och att förutsättningarna
              för att fortsätta bygga upp en bra och stark forskningsmiljö faktiskt
              inte är desamma som för de äldre universiteten.
            </seg>
            <seg n="02883268">
              Detta är jag bekymrad över, och det är även de som jobbar vid
              Mittuniversitetet väldigt bekymrade över.
            </seg>
          </u>
          <note type="speaker" n="1cb0e97f">
            Anf. 24 ROGER HADDAD (FP):
          </note>
          <u who="roger_haddad_de36c7" xml:id="i-a9fe991cfaf4e282-1" n="69bc588c">
            <seg n="0799d384">
              Fru talman! Den allmänna högskolepolitiska debatten blev till
              slut ändå en debatt om Mittuniversitetet, vilket jag beklagar.
              Jag tycker att det är viktigt med arbetsmarknaden och kompetensförsörjningen,
              och min bild är att de flesta regionala högskolor, så också Mittuniversitetet,
              faktiskt prioriterar områden, till exempel tillsammans med företaget,
              SCA inom cellulosa- och träindustrin för att lyfta upp ett exempel.
              Även yrkeshögskolesatsningar tar fram utbildningar utifrån arbetsmarknadens
              behov och tillsammans med branscher för att se till att statens
              resurser används på det mest effektiva sättet.
            </seg>
            <seg n="fe7ced62">
              Marie Nordén och Socialdemokraterna vill dock inte svara på den
              principiella frågan: Varför ska vi belägga grundskolor och gymnasieskolor
              med verksamhetsförbud eller lägga ned kritiserade och dåliga gymnasieprogram
              men inte respektera eller acceptera en ordning där Högskoleverket
              och bedömargrupper med nordiska kolleger från andra länder granskar
              våra utbildningar tillsammans med lärare, studenter och forskare,
              kommer med en rapport och sedan själva tar beslut om att det aktuella
              lärosätet inte uppfyller kvaliteten och därmed inte ska få bedriva
              utbildning på statens uppdrag?
            </seg>
            <seg n="199c3bc2">
              Är det en felaktig princip? Ska vi tillåta Mälardalens högskola
              eller Mittuniversitetet att bedriva utbildningar, trots att de
              har mist sitt examenstillstånd och dessutom utöka antalet platser
              som Marie Nordén och flera partikolleger till henne efterfrågar?
            </seg>
            <seg n="d584a0a7">
              Det är inte trovärdigt, det är inte seriöst och det har ingenting
              med kvalitet att göra, utan det är rena regionalpolitiska utspel
              som saknar grund när det gäller kvalitetsfrågan.
            </seg>
          </u>
          <note type="speaker" n="e94e22ab">
            Anf. 25 JASENKO OMANOVIC (S):
          </note>
          <u who="unknown" xml:id="i-da555e22e6eb5d47-8" n="5025b0d2">
            <seg n="409d1897">
              Fru talman! Även jag tackar ministern för svaret där han säger
              att regeringen har stärkt kvaliteten inom forskningen genom ökade
              anslag som premierar kvaliteten. Forskningen är ganska viktig
              för ett lärosäte, för då får man möjlighet att locka till sig
              bra kompetens och vara mer attraktiv som universitet.
            </seg>
            <seg n="5400fe3d">
              Både jag och Marie Nordén kommer från ett område där Mittuniversitetet
              finns. Jag är inte från Jämtland utan från Västernorrland, och
              just i Västernorrland finns det ett företag som heter SCA. De
              är världsledande inom basindustrin på sitt område så att säga
              basindustrins FC Barcelona. De vill jättegärna investera i forskning
              på Mittuniversitetet. Det är dock inte värt någonting, för det
              är ingen kvalitet i den meningen som ministern och regeringen
              anser vara kvalitet.
            </seg>
            <seg n="76b2f49c">
              Att ett världsledande företag vill investera i forskning inom
              det område som de sysslar med genererar inga pluspoäng för Mittuniversitetet
              i det här fallet, och det är det som är problemet för bland annat
              Mittuniversitetet. Det finns fler universitet i Sverige som har
              samma problem. Man kan, fru talman, uppleva att kvalitet i det
              här fallet egentligen handlar om att man har byggt universitetshuset
              1477, som Uppsala universitet, och inte 2005 som Mittuniversitetet.
              Det är det som ligger till grund för kvaliteten, kan man uppleva.
            </seg>
            <seg n="d351df67">
              Vi behöver som sagt universitet på flera ställen i landet för
              att säkra att våra framgångsrika företag kan få möjlighet att
              utvecklas, att utveckla nya produkter och nya möjligheter till
              nya arbetstillfällen och även fortsättningsvis kunna vara världsledande
              på sitt område. SCA upplever att det här är ett problem, och det
              blir problem för världsledande företag att man har en ordning
              som bara gynnar vissa gamla lärosäten av tradition.
            </seg>
            <seg n="2a6bbcf7">
              Vi har en arbetslöshet i landet på 8 procent samtidigt som var
              femte rekrytering misslyckas på grund av att det inte finns rätt
              kompetens. Ministern svarar här att det är viktigt att skapa en
              försörjning inom yrken som förskollärare och lärare, men det är
              lika viktigt att titta på vilken forskning industrin behöver för
              att kunna fortsätta vara ledande i framtiden.
            </seg>
          </u>
          <note type="speaker" n="b4b2e559">
            Anf. 26 MONICA GREEN (S):
          </note>
          <u who="monica_green_fc276c" xml:id="i-08a2edb6e8fb6bca-2" n="a2e0b5b1">
            <seg n="6afab8e1">
              Fru talman! Det är väldigt tydligt att vi har en regering som
              vill centralisera och som vill premiera de stora lärosätena så
              att de blir större, bygger sig starkare och får öka sin kvalitet.
              Det är väldigt tydligt. Även om olika debattörer försöker hävda
              något annat är det vad som pågår just nu. De som har möjligheter
              ska få bättre möjligheter. De som inte har samma möjligheter,
              de mindre högskolorna ute i landet till exempel, som inte klarar
              sig lika bra, ska inte få bygga upp något bättre utan de ska bli
              straffade och få lägre ersättning så att de nästa år får ännu
              lägre ersättning och följande år ännu lägre ersättning. Det är
              ju en väldigt tydlig politik att det ska centraliseras, och vi
              ska inte ta till vara den begåvningsreserv som finns i stora delar
              av landet, kanske de som har studieovana hem.
            </seg>
            <seg n="3e5697f8">
              Jag vet att Jan Björklund kommer att säga att så är det absolut
              inte, för vi har en helt annan politik. Men jag tycker att verkligheten
              talar sitt tydliga språk.
            </seg>
            <seg n="3d2e13ec">
              De tillfälliga utbildningarna ska man dra ned på. Det var mycket
              viktigt att de var tillfälliga, sade Jan Björklund nyss, för att
              han påstod att lågkonjunkturen var över. Trots det har vi massarbetslöshet.
              Vi har högre arbetslöshet nu än 2006 när ni påstod att det var
              förfärligt. Nu har vi ännu högre arbetslöshet. Vi skulle ju i
              stället kunna använda den här tiden till att faktiskt höja utbildningsnivån
              för alla i landet.
            </seg>
            <seg n="09643f1d">
              Vi har 800 000 människor i arbetsför ålder som inte har högskoleutbildning.
              Att inte ta chansen, när vi har mindre högskolor och mindre universitet
              och vi har stora universitet, att faktiskt höja utbildningsnivån
              för landets befolkning! Vi är ett sådant litet land och vi har
              en stenhård konkurrens med resten av världen. Vi behöver vara
              på tå i stället för att sänka kraven för ungdomar och säga: Det
              är ju synd om er, ni vill inte gå i skolan det slipper ni. Alltså,
              förvänta er något bra av ungdomarna! Förvänta er, ställ krav och
              se till att ungdomar vill läsa vidare! Gör skolan så bra att de
              faktiskt vill stanna!
            </seg>
            <seg n="de5455aa">
              Om man vill höja utbildningsnivån och se till att fler får chansen
              tycker jag att man ska göra det nu. Det är en alldeles perfekt
              tid att göra det nu när vi har massarbetslöshet. Då behöver vi
              inte ta bort de tillfälliga utbildningarna. Då skulle vi kunna
              se till att fler får en möjlighet.
            </seg>
            <seg n="28638906">
              Sedan har Jan Björklund flera gånger sagt att kvaliteten är mycket
              viktig och därför ska han inte lägga sig i utan forskarna ska
              själva få utvärdera varandra. Då blir det ett alldeles utmärkt
              resultat, för det bästa är när inte politiker lägger sig i alls.
              Jag tycker ju att det är att lite undervärdera politiker. Även
              om forskare är bra på väldigt mycket kan det finnas andra kriterier
              som man kan väga in. Man kan väga in samverkan med resten av samhället.
              Man kan väga in andra saker som faktiskt till och med politiker
              är bra på att peka ut. Man kan ha en politisk viljeinriktning,
              till exempel att man skulle vilja ha högre utbildning i hela landet.
              Det tycker jag är en alldeles utmärkt politisk viljeinriktning.
            </seg>
          </u>
          <note type="speaker" n="7a86ec50">
            Anf. 27 THOMAS STRAND (S):
          </note>
          <u who="thomas_strand_a00e07" xml:id="i-de33fe6ae65f8b24-3" n="6f875175">
            <seg n="71d4ddfb">
              Fru talman! Jag tycker att det är en utmärkt interpellation om
              högskole- och forskningspolitik som Marie Nordén har ställt så
              att vi får en chans att diskutera med utbildningsministern.
            </seg>
            <seg n="698fd10d">
              Jag skulle vilja börja med att ta två lokala exempel från verkligheten.
              Det första är en liten overheadbild på lärosäten i Sverige, sju
              stycken. Om man studerar noga ser man att de allra flesta, 22
              stycken, får minskade resurser. De får sänkta takbelopp 20112015.
              Det är fem lärosäten som kommer att få en viss ökning av takbeloppen.
              Det blir alltså mindre resurser att arbeta med. Det är en bild
              ur verkligheten på hur regeringen bedriver politik.
            </seg>
            <seg n="6d2ef0b7">
              Det andra exemplet är ett brev som gick till utbildningsministern
              från region Dalarna, Jönköpings län, region Gävleborg och region
              Blekinge. De är väldigt bekymrade över att Utbildningsdepartementet
              2013 flyttar 186 miljoner kronor per år från högskolorna i dessa
              regioner till universiteten i storstäderna och ser det som ett
              hot mot att bedriva en bra utbildning i hela landet.
            </seg>
            <seg n="545a4856">
              Det här är två bilder från verkligheten som säger någonting om
              den politik som utbildningsministern och den borgerliga regeringen
              bedriver vad gäller högskolor och forskning. Jag vill påstå att
              ni för det första har för låga ambitioner och för det andra drivs
              av en storskalig centralistisk idé om hur högskolor och forskningsutbildning
              ska bedrivas i Sverige.
            </seg>
            <seg n="5e38e78e">
              Om jag börjar med att regeringen har för låga ambitioner kan
              jag säga att vi i ett europeiskt sammanhang har ett mått på hur
              många som borde ha en minst tvåårig eftergymnasial utbildning
              när man är 3034 år. EU har sagt att varje EU-land borde komma
              upp till åtminstone 40 procent. Sverige och den borgerliga regeringen
              svarar att det är vårt mål att runt 4045 procent ska ha gått en
              tvåårig utbildning efter gymnasiet. Vi socialdemokrater säger
              att det inte räcker. Vi ska upp till 50 procent. Vi ska signalera
              en ambition av att möta framtiden med mer utbildning.
            </seg>
            <seg n="a5b3702e">
              I år vet vi att utbildningsministern och den borgerliga regeringen
              tar bort 16 000 högskoleplatser från våra högskolor och universitet
              i Sverige. Ni har för låg ambition vad gäller högre utbildning
              om vi tänker i ett långsiktigt perspektiv.
            </seg>
            <seg n="4a44d334">
              Det andra är just den storskaliga och centralistiska idé som
              präglar utbildningen. Det har vi diskuterat tidigare. Där hoppas
              vi ändå att vår diskussion kan leda fram till att vi får en förändring.
              Vi behöver alla våra lärosäten. Vi behöver de stora universiteten,
              vi behöver de yngre universiteten och vi behöver de mindre, regionala
              högskolorna. Alla är lika värdefulla. Det är inget motsatsförhållande.
              Vi ska satsa på att alla får bedriva en bra utbildning och en
              bra forskning.
            </seg>
          </u>
          <note type="speaker" n="3f7b1ab1">
            Anf. 28 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-54d2746252dc5b21-2" n="4ff62f64" next="i-427969f35bfae34b-2">
            <seg n="d8ec9e6d">
              Fru talman! Det är riktigt att sex lärosäten, möjligen sju, får
              förstärkningar i platser kommande år. Det beror på att Sverige
              behöver utbilda fler läkare. Ni får gärna yrka avslag på det om
              ni vill göra det, men Sverige behöver fler läkare. Och läkarutbildningar
              finns på sju platser. Där får man mer resurser. Det är helt riktigt.
              Det går inte att lägga ut de platserna på de små högskolorna,
              för läkarutbildningen finns bara på dessa sju. Det är de som har
              examensrätt för läkare. Det är väldigt enkelt. Det är förklaringen
              till det papper som Thomas Strand visade upp. Om ni vill ha en
              annan fördelning och strunta i läkarutbildningen, berätta gärna
              det för kammaren!
            </seg>
            <seg n="93e3e0ec">
              10 000 platser tas bort. Det är de tillfälliga platserna. Tänk,
              det gör Socialdemokraterna i sitt budgetalternativ också! Ni argumenterar
              nu emot det, men ni röstade ju för att ta bort dem när budgeten
              bestämdes. Ni har inte något förslag på att behålla de 10 000
              platserna. Ni minskar också antalet platser, mindre än regeringen,
              men ni minskar också antalet platser. Ni talar om att bygga ut
              men det gör ni inte, ni drar ned på antalet platser. Det är sanningen.
              Läs er egen budget!
            </seg>
            <seg n="2725bc33">
              Jag menar att det är rätt att dra ned de 10 000 platserna. Lågkonjunkturen,
              Monica Green, är inte över, men den risk för total massarbetslöshet
              som vi såg 20082009 är över. Då hade vi en arbetslöshet på 7,3
              procent, ungefär som nu, men man såg framför sig att den skulle
              kunna gå upp till 12 procent. Nu ser vi att den kanske ökar till
              7,6 eller 7,8. Det är liksom skillnad som natt och dag. Det behovet
              finns inte längre. Lågkonjunkturen är inte över, men risken för
              att botten ska gå ur är över i det här avseendet.
            </seg>
            <seg n="23c96d27">
              Skulle det inträffa en total omläggning av den ekonomiska utvecklingen
              är det klart att vi är beredda att inrätta nya platser igen. Men
              det är den här typen av bedömningar som vi gör och som socialdemokratiska
              regeringar alltid har gjort när det gäller volymen på högskoleutbildningen.
            </seg>
            <seg n="f01c2021">
              Jag har träffat Kenneth Eriksson på SCA ett antal gånger. Jag
              är helt medveten om samarbetet mellan Mittuniversitetet och SCA.
              Jag tycker att det är utmärkt. Men detta är inte unikt för Mittuniversitetet.
              På i stort sett vartenda lärosäte i Sverige har man ett mycket
              nära samarbete med de företag som finns runt omkring. På Luleå
              tekniska universitet är de tekniska fakulteterna i hög grad uppbyggda
              kring gruvnäringen och LKAB. Chalmers i Göteborg har ju byggt
              Göteborg som industristad. Du kan ta högskola efter högskola,
              Blekinge Tekniska Högskola, alla har ett samarbete med sina företag.
              Att det skulle vara ett argument för omfördelningen av resurser
              till det lärosäte som ligger er närmast är inte riktigt sant,
              för det finns överallt. Det är en central del i högskolornas och
              universitetens roll.
            </seg>
            <seg n="e32be7ce">
              Jag hör hur det låter. Socialdemokrat efter socialdemokrat går
              upp i talarstolen och säger att de stora lärosätena har för mycket
              pengar. Det går inte att snacka bort. Ni säger det allihop, den
              ena efter den andra. Interpellanten är sur över att Vetenskapsrådet
              ger mer pengar till Uppsala universitet än till Mittuniversitetet.
              Sanningen är att Vetenskapsrådet är den institution som fördelar
              vetenskapsanslag enbart på vetenskapliga kriterier. Sedan finns
              det andra, såsom Vinnova, som har att ta hänsyn till andra kriterier,
              innovation och sådant. Vetenskapsrådet fördelar enbart på vetenskapliga
              kriterier, och då är interpellanten irriterad över att Mittuniversitetet
              inte får ut mer och tycker att jag borde styra det hela så att
              de fick mer. Ska jag gå in och styra bort från kvalitet till någonting
              annat? För mig är det en totalt oacceptabel syn på politisk styrning
              av forskningen, och den matchen tar jag gärna.
            </seg>
            <seg n="09a4ad53">
              Thomas Strand sade i den tidigare debatten för en stund sedan
              att 5 miljarder ska omfördelas genom höjda basanslag 5 miljarder
              och att man ska öka basanslaget per student för forskning från
              8 000 till 25 000 kronor enligt det förslag som de sex högskolorna
              lagt fram och som Thomas Strand redovisade. 5 miljarder kronor
              ska omfördelas från våra internationellt framgångsrika konkurrensutsatta
              universitet ut till de mindre högskolorna. 1 miljard ska tas enkom
              från vårt främsta medicinska universitet, Karolinska Institutet.
              Det ska tas därifrån för att delas ut till mindre högskolor. Vi
              ska berätta detta för de stora universiteten, tro mig.
            </seg>
          </u>
          <note n="80c722ca">
            Anf. 29 MARIE NORDÉN (S):
          </note>
          <u who="jan_bjorklund_b0359f" xml:id="i-427969f35bfae34b-2" n="4ff62f64" prev="i-54d2746252dc5b21-2">
            <seg n="3c297938">
              Fru talman! 8 700 fler platser på högskolor och universitet det
              var vad som fanns i vår budgetmotion i höstas jämfört med regeringens
              förslag. När man lyssnar på Roger Haddad och utbildningsministern
              framgår det tydligt var Folkpartiets utbildningspolitik ligger.
              Man hör en föraktfull ton om den socialdemokratiska utbildningspolitiken.
              Att högskole- och universitetsutbildning ska bedrivas i hela landet
              måste vara ett jobbigt arv från den tidigare regeringen, något
              som man helst skulle vara utan.
            </seg>
            <seg n="3d75efac">
              Vi hörde tidigare hur man föraktfullt har pratat om bygdehögskolor
              och hur distansutbildning, som är en viktig del i utbildningserbjudandet
              från Mittuniversitetet, har pratats ned av utbildningsministern.
              Att debattera Mittuniversitetets situation, Roger Haddad, är inte
              att göra debatten regionalpolitisk. Mittuniversitetet är långt
              ifrån ensamt om att vara frustrerat över hur resurserna fördelas.
              Ministern får gärna prata med de äldre lärosätena och berätta
              om våra ambitioner att fördela resurserna så att det finns fler
              än bara de äldre som kan växa. Vi tycker att Mittuniversitetet
              har en potentiell förmåga att växa. Det är bara att beklaga att
              ministern står i kammaren och säger att det bara är andra- och
              tredjehandsval som går på Mittuniversitetet. Det är oerhört anmärkningsvärt
              att höra en utbildningsminister prata ned ett av lärosätena i
              landet.
            </seg>
            <seg n="61d6a8c1">
              Näringslivet efterfrågar mer kompetens för att anställa. Man
              efterfrågar ett större samarbete med universiteten. Mittuniversitetet
              är inte unikt genom sitt samarbete med det lokala näringslivet,
              utan det kan vi se i allt större utsträckning vid de nya högskolorna
              och de nya universiteten. Det är sorgligt att från folkpartisterna
              här höra ett förakt för att utbildning ska finnas i hela landet.
            </seg>
          </u>
          <note type="speaker" n="d016d65b">
            Anf. 30 JASENKO OMANOVIC (S):
          </note>
          <u who="unknown" xml:id="i-da555e22e6eb5d47-9" n="5025b0d2">
            <seg n="56d33536">
              Fru talman! Jag måste säga till ministern att anledningen till
              att jag nämnde Mittuniversitetet och SCA är att jag haft förmånen
              att besöka dem. Jag har inte besökt andra universitet, men jag
              har hört att det finns ett sådant samarbete, vilket jag nämnde
              i mitt första inlägg. Det är inte någonting unikt för Mittuniversitetet
              och SCA.
            </seg>
            <seg n="1281b6df">
              Alla lärosäten har, som ministern själv säger, samarbete med
              industrin, med olika näringar. Därför infinner sig helt naturligt
              och logiskt frågan: Skulle det inte kunna vara ett kriterium för
              forskningsanslagsfördelningen? Skulle inte det i sig kunna vara
              ett av kriterierna vid fördelning av pengar till forskning? I
              förlängningen leder det ju till att industrin, alla näringar,
              utvecklas och vi skapar nya arbetstillfällen i Sverige.
            </seg>
            <seg n="60572053">
              Jag kan inte, fru talman, vara nöjd med en arbetslöshet på 7,6
              procent som ministern säger är jättebra. Det kan jag inte vara
              nöjd med, och därför tycker jag att man kunde titta på detta.
              Kunde man inte utöka kvalitetsprinciperna genom att det finns
              ett samarbete med privata näringar, med olika industrigrenar,
              med turismen som i till exempel Jämtland? Kan inte det vara ett
              kriterium för att fördela forskningspengar?
            </seg>
            <seg n="9a900156">
              Det är jätteviktigt för Sveriges framtid att näringen hänger
              med i utvecklingen, för Sverige är inte det enda landet som forskar.
            </seg>
          </u>
          <note type="speaker" n="c51a4076">
            Anf. 31 MONICA GREEN (S):
          </note>
          <u who="monica_green_fc276c" xml:id="i-08a2edb6e8fb6bca-3" n="a2e0b5b1">
            <seg n="c1d54413">
              Fru talman! Det är att glida väldigt på sanningen när Jan Björklund
              säger: Ja, vi drar ned med 10 000 platser, men ni drar ned med
              lika mycket. Nja, kanske inte lika mycket, säger han sedan svepande.
            </seg>
            <seg n="6e3e8f40">
              Vi satsar 8 700 fler platser på högskolor och universitet. Jag
              tycker inte att det är samma som Jan Björklunds politik. Vi tar
              till vara människors kompetens. Vi vill utveckla och investera
              i människorna, se till att fler får högre utbildning så att vi
              tar till vara människorna oavsett var i landet man bor och oavsett
              vilken bakgrund man har. Man ska få den hjälpen. Vi försöker satsa.
              Vi skulle vilja satsa ännu mer, och kanske gör vi det i framtiden.
            </seg>
            <seg n="9b6d3cda">
              Vi vet att Sverige är ett litet land, och vi har knivskarp konkurrens
              från utlandet. Därför måste vi stå på tå. Alla nio miljoner invånare
              måste dra sitt strå till stacken på det sätt var och en kan göra.
              Det sker genom att vi investerar i kunskap och kompetens för framtiden.
              Därför satsar vi 8 700 fler platser än regeringen.
            </seg>
            <seg n="1654855b">
              Jag tycker att Jan Björklund nästan ljuger när han säger att
              vi drar ned lika mycket som de. Nej, han ljuger faktiskt.
            </seg>
          </u>
          <note type="speaker" n="9b9739c3">
            Anf. 32 THOMAS STRAND (S):
          </note>
          <u who="thomas_strand_a00e07" xml:id="i-de33fe6ae65f8b24-4" n="6f875175">
            <seg n="36f3b22d">
              Fru talman! När jag lyssnade på utbildningsministerns senaste
              inlägg tänkte jag på ordstävet tomma tunnor skramlar mest. Det
              är alltid det argumentet utbildningsministern tar fram när vi
              kritiserar en centralistisk högskolepolitik, den som vi tycker
              går åt fel håll.
            </seg>
            <seg n="32a84420">
              Vi hotar inga universitet eller högskolor. Jag har aldrig sagt
              att vi ska ta bort 1 miljard från KI. Det är en tolkning som ministern
              väljer att göra. Tvärtom säger vi att vi ska slå vakt om grundforskningen.
              Vi ska stärka grundforskningen och satsa mer pengar på forskningen.
              Det står i vår vårmotion. Jag kan tillägga att vi har fler högskoleplatser
              och vi har 6 500 fler yrkeshögskoleplatser. Lägger man ihop de
              två summorna blir det 16 000 fler platser i eftergymnasial utbildning.
            </seg>
            <seg n="8cb8877c">
              Vi tycker att det är viktigt att satsa på utbildning för att
              möta den situation vi har. Vi har hög arbetslöshet. Vi har fler
              arbetslösa i dag än vi hade 2006. Vi har dramatiskt fler unga
              arbetslösa. Antalet långtidsarbetslösa har mer än fördubblats
              sedan 2006. Då väljer utbildningsministern och den borgerliga
              regeringen att dra ned på antalet högskoleplatser och att inte
              inrätta tillräckligt med yrkeshögskoleplatser.
            </seg>
            <seg n="fd701eee">
              Kontrasten är ganska tydlig. Vi har en regering som tycker att
              det är viktigare att sänka krogmomsen för 5,4 miljarder än att
              göra som vi föreslår, nämligen: Låt oss satsa 5 miljarder för
              att utveckla det svenska utbildningssystemet.
            </seg>
          </u>
          <note type="speaker" n="6c08197d">
            Anf. 33 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-da555e22e6eb5d47-10" n="4ff62f64">
            <seg n="2604b15f">
              Fru talman! Låt mig reda ut antalet platser. Det finns ungefär
              320 000 heltidsstudenter i Sverige. Det som påstås här är korrekt;
              vi drar ned med ungefär 16 000 platser. Socialdemokraterna drar
              ned med 7 000 platser. Det innebär att de har mellan 8 000 och
              9 000 fler platser än vi, men de drar ned jämfört med i dag. Stå
              därför inte och snacka om att ni bygger ut! Ni drar ned, ni också.
            </seg>
            <seg n="34153d08">
              Det kommer att dras ned på platser på olika lärosäten. Det där
              med att det är så stor skillnad och att borgarna drar ned och
              sossarna bygger ut är bara snack. Ni drar ju ned, ni också! Det
              är drygt 2 procent som skiljer i antal platser mellan er och oss.
              Att det skulle vara som skillnaden mellan natt och dag är en vals
              som ni får dra någon annanstans än här, tror jag.
            </seg>
            <seg n="d915b7d1">
              Det finns en faktor som tillkommer: Om några år sjunker ungdomskullarna
              drastiskt. Antalet 20-åringar sjunker med 25 procent under fem
              år. Det är en otrolig nedgång. Det betyder att var fjärde nybörjare
              på högskolan försvinner om fem år jämfört med hur det är i dag
              vid samma söktryck. Och inget talar för att det skulle förändras
              drastiskt. Det är alltså en väldig nedgång av studenter inom några
              år. Man kan naturligtvis bygga ut platser, men de kommer att vara
              tomma om några år. Det är så det kommer att vara.
            </seg>
            <seg n="e884b842">
              Låt mig sammanfattningsvis vara tydlig. Jag tycker att det finns
              två saker som är centrala för att sammanfatta hela denna långa
              debatt. Jag tror att det var tre interpellationer som var snarlika.
            </seg>
            <seg n="680c327c">
              För det första tycker jag att det ska finnas högre utbildning
              på i stort sett alla de platser där det finns i dag. Det handlar
              om omfattningen och formerna. Mittuniversitetet är ju i sig ett
              universitet som finns på tre olika campus. Det fungerar bra, säger
              ni. Det kanske skulle kunna fungera på samma sätt på fler platser
              i Sverige att man har samma lärosäte på olika platser. Jag tror
              på sammanläggningar. Det var ju så det skedde en gång i tiden.
              Mittuniversitetet skapades genom sammanläggning av tre självständiga,
              små yrkeshögskolor. Jag tror på det. Det var en lärarhögskola,
              en teknisk högskola och en vårdhögskola. Det var så det skapades
              en gång i tiden.
            </seg>
            <seg n="6b54b0b4">
              För det andra kommer jag inte att medverka till att slå sönder
              våra stora internationella forskningsuniversitet. Det är den stora
              skillnaden när man lyssnar på denna debatt. Debattör efter debattör
              från Socialdemokraterna vill ta resurser från de universitet och
              högskolor som är internationellt konkurrenskraftiga för att sprida
              ut. Det är därifrån era pengar kommer till allt det ni står och
              lovar de andra högskolorna. Det är sanningen.
            </seg>
          </u>
          <note n="e68bc6fb">
            Överläggningen var härmed avslutad.
          </note>
          <note n="57f7d10e">
            13 § Svar på interpellation 2011/12:205 om åsikts- och pressfrihet
            i Turkiet
          </note>
          <note type="speaker" n="0343f5d8">
            Anf. 34 Utrikesminister CARL BILDT (M):
          </note>
          <u who="unknown" xml:id="i-da555e22e6eb5d47-11" n="5025b0d2">
            <seg n="31d00146">
              Fru talman! Bodil Ceballos har i sin interpellation ställt frågan
              om huruvida utrikesministern i sina samtal med den turkiska regeringen
              avser att uppmärksamma frågan om den stora mängden fängslade journalister
              och intellektuella i Turkiet. Bodil Ceballos ställer också frågan
              om huruvida utrikesministern avser att lyfta frågan i diskussionerna
              med EU-kretsen.
            </seg>
            <seg n="1ca8d514">
              Sverige tar självfallet frågan om den turkiska press- och yttrandefriheten
              på allvar. Kampen mot terrorismen och antidemokratiska rörelser,
              som är viktig, måste föras med bibehållen respekt för mänskliga
              rättigheter. Det mycket stora antal personer som har gripits av
              turkiska myndigheter är ett tecken på problemen i Turkiets breda
              definition av terrorism. Det är glädjande att ett antal journalister,
              däribland Ahmet Şık och Nedim Şener, liksom förläggaren Ragip
              Zarakolu nyligen släppts från häktet. Alltjämt är dock ett oroväckande
              stort antal journalister häktade eller i fängelse.
            </seg>
            <seg n="1d7a252c">
              Europarådets kommissionär för mänskliga rättigheter Thomas Hammarberg
              har i en rapport från 2011 gett en mycket god belysning av utmaningarna
              på detta område. Såväl ändringar i den turkiska strafflagen och
              terrorlagstiftningen som attitydförändringar i domstolsväsendet
              är behövliga.
            </seg>
            <seg n="efcbf393">
              Steg i rätt riktning har tagits genom det reformpaket som presenterades
              i januari 2012, vilket bland annat innebär högre krav för beslut
              om häktning i avvaktan på rättegång. Dessa steg behöver följas
              av flera. Det är därför positivt att ett fjärde reformpaket, med
              fokus på yttrandefrihet, kommer att läggas fram inom kort. Dock
              krävs betydligt mer omfattande reformer än så i Turkiet, och i
              slutändan är det avgörande att en ny grundlag kommer på plats.
            </seg>
            <seg n="748d7fcb">
              Turkiet måste som kandidatland till EU genomföra reformer för
              att förbättra situationen vad gäller yttrandefrihet. Vi har sett
              förbättringar på vissa områden men samtidigt bakslag på andra
              områden under de senaste åren beträffande mänskliga rättigheter.
              Turkiets process i riktning mot EU-medlemskap har varit en pådrivande
              faktor för att få till stånd de förbättringar som har skett. EU-förhandlingen
              är ett viktigt verktyg i arbetet för positiva förändringar. Yttrande-
              och pressfrihet är en ständigt aktuell fråga i förhandlingarna
              och ett område där EU ställer strikta krav på blivande medlemsstater.
            </seg>
            <seg n="520f0e00">
              Några direkta EU-förhandlingar med Turkiet på området rättsväsen
              och mänskliga rättigheter det som omfattas av det så kallade kapitel
              23 har dock tyvärr ännu inte kunnat inledas. När alla medlemsstater
              kan ställa sig bakom ett beslut om att inleda förhandlingar om
              detta kapitel kommer fokus på rättsstatsfrågorna i relationen
              mellan Europeiska unionen och Turkiet naturligtvis att öka. Det
              är självklart att Sverige arbetar för detta.
            </seg>
            <seg n="e96f0837">
              Mänskliga rättigheter och yttrande- och pressfrihet är framträdande
              frågor på dagordningen vid möten mellan svenska företrädare och
              representanter för den turkiska regeringen. Därtill kan nämnas
              att Sverige stöder EU-inriktade reformer för att stärka rättsväsendet
              och respekten för mänskliga rättigheter genom det bilaterala Turkietprogram
              som vi har om ca 90 miljoner kronor om året.
            </seg>
            <seg n="714ecda3">
              Ett nära samarbete sker med bland annat det turkiska justitieministeriet
              och det svenska Domstolsverket samt med turkiska frivilligorganisationer.
              Bland resultaten kan märkas kraftigt reducerade handläggningstider
              vid utvalda domstolar, ökade kunskaper om mänskliga rättigheter
              vid juristutbildningarna samt åtgärder för ökad transparens vid
              landets domstolar.
            </seg>
          </u>
          <note type="speaker" n="6895baf2">
            Anf. 35 BODIL CEBALLOS (MP):
          </note>
          <u who="bodil_ceballos_9366f3" xml:id="i-eaf939d7969073af-0" n="8337bebc">
            <seg n="421721d3">
              Fru talman! Jag vill börja med att tacka utrikesministern för
              svaret. Jag kan också konstatera att jag och utrikesministern
              sällan befinner oss samtidigt här i Sverige åtminstone under interpellationsdagar
              i riksdagen.
            </seg>
            <seg n="a33b38e9">
              Jag skrev interpellationen efter att ha varit på en minneshögtid
              för Hrant Dink i januari i år. Den var egentligen redan på gång
              eftersom jag i slutet av förra året hade uppmärksammats på den
              stora mängd kurdiska journalister som arresterades strax före
              jul. Först nu har vi lyckats hitta en dag då både ministern och
              jag är här samtidigt bättre sent än aldrig, i synnerhet eftersom
              frågan fortfarande är lika aktuell även om ett antal journalister
              har släppts, som utrikesministern också säger.
            </seg>
            <seg n="7da6d294">
              Jag har ställt frågor om vad Carl Bildt tänker göra för att uppmärksamma
              situationen och i princip fått en lägesbeskrivning av hur det
              går med den turkiska reformprocessen. Jag skulle vilja veta vad
              det är som utrikesministern faktiskt framför i samtal med den
              turkiska regeringen och vad han faktiskt framför i EU-kretsen
              och inte vad andra gör. Vi kanske kan få en utförligare beskrivning
              av det i nästa inlägg.
            </seg>
            <seg n="4cd1d60f">
              Fru talman! Det är farligt att vara journalist i många delar
              av världen. Enligt Reportrar utan gränsers hemsida dödades 66
              journalister år 2011. 1 044 journalister arresterades. 1 959 journalister
              attackerades eller hotades fysiskt. 499 medier censurerades. 71
              journalister kidnappades. 73 journalister flydde sina hemländer.
              5 nätaktivister dödades. 199 bloggare och nätaktivister arresterades.
              62 bloggare och nätaktivister attackerades fysiskt. 68 länder
              censurerade internet. År 2012 har hittills 22 journalister och
              7 nätaktivister eller medborgarjournalister dödats. 158 journalister
              och 121 nätaktivister har fängslats, och detta bara på fyra månader.
            </seg>
            <seg n="e14548a2">
              Siffrorna utgår från de fall där Reportrar utan gränser kan fastställa
              att dessa människor har fängslats på grund av sin journalistiska
              gärning. Men det stora flertalet anklagas för diverse annat, så
              den verkliga siffran är mycket högre.
            </seg>
            <seg n="bb8bd067">
              Kina, Eritrea och Iran framstår för närvarande som särskilt farliga
              länder för journalister. Men vi har också länder närmare inpå
              där faran är påtaglig, till exempel Ryssland och Turkiet. De allra
              flesta känner till den ryska reportern Anna Politkovskaja som
              mördades på grund av sin rapportering den 7 oktober 2006 utanför
              sin lägenhet i Moskva. De fyra personer som har pekats ut och
              åtalats men inte fällts för mordet på henne anses ha agerat på
              order av någon. Vem denna någon är har inte klarlagts.
            </seg>
            <seg n="2fdd6f07">
              Den 19 januari 2007 mördades den kände turkisk-armeniske journalisten
              Hrant Dink utanför sin tidning i Istanbul. Fem år efteråt dömdes
              en man för anstiftan till mordet på Dink. Samtidigt friades de
              19 personer som anklagats för att ha ingått i ett illegalt nätverk
              inom den turkiska staten och som skulle ha planerat mordet. Även
              i fallet Hrant Dink är någon svår att komma åt.
            </seg>
            <seg n="8120f8b5">
              Fru talman! Det är extra allvarligt när journalister inte kan
              räkna med skydd av den egna staten utan allra mest måste frukta
              just den. Hrant Dink satt precis som sin landsman Nobelpristagaren
              Orhan Pamuk fängslad för brott mot turkiskheten enligt den ökända
              § 301, som är orsaken till att många sitter fängslade i landet.
              De har fängslats eftersom de har använt sin rätt till det fria
              ordet.
            </seg>
            <seg n="f8015956">
              Det är i dessa frågor jag skulle vilja att utrikesministern talar
              om vad han själv gör för att förbättra situationen. Sedan kommer
              jag i nästa inlägg att återkomma med mer information.
            </seg>
          </u>
          <note type="speaker" n="f6dfe063">
            Anf. 36 FREDRIK MALM (FP):
          </note>
          <u who="unknown" xml:id="i-da555e22e6eb5d47-12" n="5025b0d2">
            <seg n="26478d54">
              Fru talman! Det är en mycket viktig fråga vi nu diskuterar. Turkiet
              blev kandidatland till Europeiska unionen 1999. Turkiet började
              förhandla om ett medlemskap i Europeiska unionen 2005. Landet
              har alltså varit kandidatland i 13 år och förhandlat om ett medlemskap
              i snart 7 år och man är mer eller mindre världsrekordhållare i
              att fängsla journalister. Det är givetvis fullständigt oacceptabelt.
              Sverige som ett land som är vän av ett turkiskt EU-medlemskap
              måste vara mycket tydligt med att det inte är acceptabelt.
            </seg>
            <seg n="5469cfb7">
              Vi har en rapport från OSSE. Den publicerades för en månad sedan,
              den 2 april. Där klargörs att antalet fängslade journalister i
              Turkiet i år är 95 stycken. Det är nästan högst i världen, inte
              bara i andel av befolkningsmängden utan i absoluta tal. Turkiet
              fängslar nästan fler journalister än vad Kina gör. Kina har 1,4
              miljarder invånare, och Turkiet har 75 miljoner invånare. Denna
              siffra har nästan fördubblats från förra året.
            </seg>
            <seg n="ecf65b40">
              Fru talman! OSSE skriver i sin rapport en rad intressanta saker,
              bland annat att det längsta straffet en åklagare yrkade på för
              en journalist som ställdes inför rätta i Turkiet var 3 000 år
              i fängelse. Det längsta utdömda straffet är 166 år, för en murvel
              som sitter bakom lås och bom och skakar galler nu. Man talar om
              att journalister inte sällan sätts i isoleringscell. Man talar
              om att journalister placeras i F-fängelser, alltså fängelser i
              högsta säkerhetsklass, tillsammans med de farligaste kriminella
              som finns i landet. Det är klart att detta är helt oacceptabelt.
            </seg>
            <seg n="564d329e">
              Vi var många, fru talman, som trodde på Erdoğan, Abdullah Gül,
              Ahmed Davutoğlu och deras projekt när AKP-regeringen tog makten
              i Turkiet efter valet i december 2002. De tog makten 2003. Det
              var många som trodde på Turkiet, att Turkiet nu på allvar kommer
              att hantera frågan om situationen för den kurdiska befolkningen
              och på allvar adressera frågan om en uppriktig och ärlig försoning
              med armenierna. Vi har dock fått fel. Små steg framåt har följts
              av i praktiken stora steg bakåt i Turkiet.
            </seg>
            <seg n="beed3971">
              Frågan om pressfriheten hänger intimt samman med den kurdiska
              frågan i Turkiet. Det har varit så att den turkiska statsmakten
              har haft en attityd där man till miljoner av sina egna invånare
              har sagt: Ni finns inte det finns inga kurder. Så sade man i 70
              år.
            </seg>
            <seg n="f107676f">
              Sedan tvingades man, på grund av verkligheten, motvilligt acceptera
              att kurderna finns. Då sade man: Ja, ni kurder existerar, men
              det finns inget kurdiskt språk det kurdiska språket finns inte.
            </seg>
            <seg n="c58476bf">
              Sedan trängde verkligheten sig på lite mer, och då sade man i
              Turkiet: Ja, ni kurder existerar, och ert språk existerar men
              nationen Kurdistan finns inte. Och så tvingades man steg för steg
              att slå till reträtt även där.
            </seg>
            <seg n="b6cef3e4">
              Det är en regering som inte uppriktigt och ärligt vill göra upp
              med frågan om behandlingen av den kurdiska befolkningen. Nu har
              det blivit lite bättre. Nu säger den turkiska statsmakten och
              regeringen ungefär: Ja, ni kurder existerar men ni ska inte få
              något specifikt skydd i grundlagen. Ja, det kurdiska språket existerar
              men det ska inte läras ut i skolan. Ja, nationen Kurdistan finns
              men bara på andra sidan gränsen, i norra Irak.
            </seg>
            <seg n="d6900966">
              Det är viktigt att vi från Sveriges sida nu höjer vår röst och
              klargör att pressfrihet i Turkiet är mycket viktigt och att det
              är oacceptabelt med antalet fängslade journalister och den attityd
              regeringen har i frågor som rör yttrandefrihet och alla människors
              lika värde.
            </seg>
          </u>
          <note type="speaker" n="0f5b347c">
            Anf. 37 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-46baffbe2c1bbc94-0" n="4abe7b56">
            <seg n="305b18c1">
              Fru talman! Jag skulle vilja tacka Bodil och Carl Bildt för denna
              debatt. Det är inte första gången och kommer tyvärr inte heller
              att bli sista gången. Nästan varje månad har vi lyft fram frågan
              om mänskliga rättigheter och kurdernas mänskliga rättigheter i
              Turkiet.
            </seg>
            <seg n="fbe531bc">
              Jag och Désirée Pethrus var tillsammans med Jan Lindholm på ett
              studiebesök för drygt två veckor sedan och träffade de nämnda
              journalisterna, som Zarakolu. Sju ledamöter har nominerat Zarakolu
              till Nobels fredspris, och han sade själv: Tack vare påtryckningarna
              från Sverige och Europa är jag fri, men fri från ett litet fängelse
              och fast i ett annat fängelse.
            </seg>
            <seg n="69680637">
              En människa som Zarakolu, som i själva verket är pensionär, ska
              alltså vara terrorist. Hans medarbetare Büşra Ersanlı är 61 år.
              Hon är professor, akademiker och undervisar det prokurdiska oppositionspartiet
              BDP:s medlemmar i kvinnors mänskliga rättigheter och kurdernas
              rättigheter. Det fick hon sitta i fängelse för hon var terrorist.
            </seg>
            <seg n="db0d349f">
              Ahmet Şık, som har nämnts här, har skrivit en bok om Fethullah
              Gülens rörelse, som också är Brödraskapet. Det är en 1 500 sidor
              lång roman om hur staten och polisen samarbetar och hur 72 000
              moskéer betalar 10 procent till en rörelse som är utspridd ända
              från Washington till Sverige. I lördags var det en väldig festival
              i Kungsträdgården, dit alla ungdomar lockades. Det är intressant
              att se hur man ser på detta i sitt eget land och att Ahmet Şık
              satt nästan 13 månader i fängelse utan någon rättegång.
            </seg>
            <seg n="778c15b5">
              Detsamma gäller Nedim Şener. Han skrev om mordet på Hrant Dink.
              Alla mördarna är frisläppta, men för honom som har skrivit en
              bok har åklagaren yrkat på 30 års fängelse. Rättegången är inte
              avslutad.
            </seg>
            <seg n="d8b8af11">
              De tackade i alla fall jättemycket för att vi uppmärksammar dem.
            </seg>
            <seg n="4d48edf4">
              Muharrem Erbey är ytterligare en person. Han är IHD:s ordförande,
              advokat och journalist men kurd. Han sitter sedan 2009 i fängelse.
              Det gäller även ett nittiotal kvinnor och politiker som sitter
              i fängelse. Sverige skickar via Sida pengar för att främja kvinnors
              delaktighet i politiken. I ett land som Turkiet är det konservativt
              och religiöst. Det är svårt för kvinnor att arbeta, få en egen
              lön och stå på egna ben. Därför bidrar Sverige till kvinnors delaktighet,
              men mer än 90 kvinnliga politiker varav tiotals är borgmästare
              sitter i fängelse utan att någon höjer ögonbrynen.
            </seg>
            <seg n="aaf405fe">
              Dessa kvinnor, journalister, författare, professorer skulle bidra
              till att demokratin utvecklas. Kvinnorörelsen skulle vara på frammarsch
              bara de var fria. Frågan är: Vad gör vi? Vad gör Carl Bildt och
              Sverige åt att dessa människor kvinnor, oskyldiga, professorer
              och hundratals journalister, varav 60 procent är kurder sitter
              i fängelse? Vad gör vi egentligen?
            </seg>
            <seg n="92d15f59">
              Visst är det paradoxalt att vi bidrar med pengar för att främja
              kvinnors delaktighet i politiken, men å andra sidan sitter duktiga
              kvinnor som är politiker och faktiskt folkvalda hundratusentals
              har till och med röstat på en parlamentariker; det är flera parlamentariker
              i fängelse i Turkiet? Jag hoppas att vi får något besked från
              Carl Bildt om vad han personligen gör för att få dessa människor
              frisläppta.
            </seg>
          </u>
          <note type="speaker" n="baa0134a">
            Anf. 38 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-ac8784e1711355dc-0" n="5f284edc">
            <seg n="ab5fd1f4">
              Fru talman! Tack, utrikesministern, för möjligheten att diskutera
              denna fråga.
            </seg>
            <seg n="64e9f17c">
              Bodil och Amineh har tagit upp flera fakta jag inte behöver ta
              upp. Anledningen till att jag anmälde mig till debatten var att
              jag tidigt i år hörde om en turkisk kvinna som hade fängslats.
              Det var hennes syster som hörde av sig. Systern, som jag känner,
              heter Sırma. Jag har träffat henne sedan 2002 när hon har kommit
              med olika kvinnliga politiker som ska utbildas här i Sverige,
              bland annat. Hon och flera andra driver en organisation som heter
              Kader och som får pengar från Sida och Svenska institutet. Senast
              var de här i riksdagen i höstas och träffade flera av oss kvinnliga
              politiker i riksdagen.
            </seg>
            <seg n="edd945e6">
              När jag förstod att hennes syster Büşra Ersanlı hade fängslats
              blev jag väldigt förvånad. Man har ju hört mycket om Turkiet,
              men man har något slags bild av vilka det är som fängslas och
              hoppas att det ska finnas någon grund för att människor fängslas.
              Så inser man att det inte är så. Många människor världen över
              fängslas på helt lösa grunder.
            </seg>
            <seg n="4c00f269">
              Büşra är över 60 år. Hon är professor på ett av Istanbuls universitet,
              Marmarauniversitetet. Hon har arbetat där sedan 1990. Hon har
              undervisat och forskat om turkisk nationalism och kurdernas situation.
              Politik och historia är hennes ämnen. Hon är inte kurd men aktiverar
              sig i det kurdiska partiet BDP som finns representerat i parlamentet;
              det är alltså ett accepterat parti. Partiet har valt henne att
              vara med och omarbeta konstitutionen. I oktober 2011 fängslas
              plötsligt hon och 70 andra partimedlemmar.
            </seg>
            <seg n="33728dce">
              Den 13 april besökte jag henne i Bakırköyfängelset i Istanbul.
              Det kändes oerhört tragiskt att möta en äldre kvinna som är fängslad
              för sina åsikters skull i ett modernt samhälle som Turkiet ändå
              vill vara. Hennes forskning om kurderna används helt barockt som
              bevismaterial mot henne. Hon sade: Man har varit hemma i mitt
              hem och tagit min forskning och använder det som bevismaterial.
            </seg>
            <seg n="a8355f95">
              Jag träffade också den person som nämns i svaret, Ahmet Şık,
              som gav en intressant beskrivning från sin bok om den djupa staten
              och vem det egentligen är som bestämmer i Turkiet, om hemliga
              nätverk. Att det finns många krafter som driver landet är något
              som vi måste ha med oss för att förstå situationen i Turkiet.
            </seg>
            <seg n="947c19e2">
              Att jag väljer att delta i den här debatten beror på att jag
              tycker att det är viktigt att vi stöder oskyldigt fängslade människor,
              framför allt i Turkiet som nu är på tapeten. Yttrandefrihet och
              pressfrihet är viktigt. När vi ser den negativa trenden inte bara
              i Turkiet utan över hela världen där man använder terroristlagar
              för att fängsla den ena journalisten efter den andra måste vi
              agera med kraftfulla medel.
            </seg>
            <seg n="23f28656">
              Utrikesministerns svar är relevant utifrån nuläget. Sverige är
              inte helt tyst, men många turkiska intellektuella undrar ändå
              varför Sveriges röst inte hörs mer. Jag vill gärna se Turkiet
              med i EU framöver. Jag är en av dem som är positiva till att Turkiet
              ska komma med i EU. Men vad kan vi mer göra för att agera? Nato
              har stort inflytande, EU har ett inflytande och utrikesministern
              har säkert också ett inflytande över vad vi ska göra för att människor
              som sitter oskyldigt fängslade ska bli fria och för att vi ska
              få en ändrad situation i Turkiet.
            </seg>
          </u>
          <note type="speaker" n="1ce3d9b0">
            Anf. 39 Utrikesminister CARL BILDT (M):
          </note>
          <u who="unknown" xml:id="i-da555e22e6eb5d47-13" n="5025b0d2">
            <seg n="fcb4faad">
              Fru talman! Det var många frågor att försöka besvara.
            </seg>
            <seg n="9b59ec83">
              Fredrik Malm sade två saker samtidigt. Dels sade han att det
              inte har skett så stora förändringar, dels beskrev han de förändringar
              som faktiskt har skett i den kurdiska frågan, även om han beskrev
              det som en serie av reträtter. Man kan beskriva det hur man vill,
              men situationen är förändrad och det innebär en förbättrad situation.
              Åtskilligt återstår, inte minst sedan förra sommaren då vi har
              en skärpt situation för den kurdiska frågan.
            </seg>
            <seg n="a5d75819">
              Jag ska inte gå in i detalj på den eftersom det för alltför långt.
              Men att den är av avgörande betydelse för framtiden och för Turkiet
              tror jag inte att det råder några delade meningar om.
            </seg>
            <seg n="773624f2">
              Det som det handlar om i Turkiet är en långsam och långtgående
              reformprocess av en stat som kommer från ett helt annat ställe,
              om man uttrycker sig försiktigt. Här ställs frågan: Vad är det
              vi ska göra? Bodil Ceballos ställde den frågan.
            </seg>
            <seg n="bdaaa54c">
              Om man försöker vara lite mer operativt inriktad på vad som är
              möjligt för att påverka situationen vill jag säga att det skulle
              börja med kapitel 23, att vi kan få i gång förhandlingar mellan
              Turkiet och Europeiska unionen på de områden som rör rättsfrågorna.
              Då går vi direkt in i en förhandling. Nu utvärderar vi detta.
              I kommissionens utvärderingar står det åtskilligt om vad vi tycker.
              Det gör skillnad när vi kan gå in i en konkret förhandling med
              dem och påverka detta mer konkret. Det är tills vidare blockerat
              av skäl som alla vi som deltar i denna debatt känner till och
              dess värre har relativt begränsade möjligheter att påverka. Har
              vi möjligheter ska vi utnyttja dem.
            </seg>
            <seg n="48a4918c">
              Det behövs en i grunden ny författning. I den utomordentliga
              rapport från Europarådet av Thomas Hammarberg som jag refererade
              till säger han mycket tydligt att mycket har sin grund i konstitutionen
              från 1982 som är ett resultat av militärkuppen 1980. Den speglar
              ett gammalt auktoritärt Turkiet. Det har i vissa delar förändrats
              till det bättre, det är ingen tvekan om det, men det går inte
              att komma åt det utan att man får fram en ny konstitution. Det
              arbetet pågår just nu i en kommission som har tillsatts av det
              turkiska parlamentet med lika representation från alla partier
              i parlamentet. De måste uppnå någon typ av konsensus. Det är inte
              alldeles enkelt; så är det också med författningsändringar i vårt
              eget parlament. Att ge stöd till detta är mycket viktigt.
            </seg>
            <seg n="e3dba438">
              Den europeiska domstolen för mänskliga rättigheter friar ibland
              och fäller ibland Turkiet. Dess ordförande var i Ankara häromdagen
              och välkomnade de åtgärder som kommer att medföra att antalet
              fall minskar. Det är självfallet också viktigt att man åtgärdar
              de olika fallen när en dom har fallit. Det gäller inte bara de
              enstaka fall som kan återupprättas utan också de delar av lagstiftningen
              som prövningen i Europadomstolen visar är defekta.
            </seg>
            <seg n="7729d611">
              Då är jag tillbaka vid de två saker som nu är aktuella. Det är
              framför allt de väldigt långa häktningstiderna och de rätt lösa
              kriterierna för häktningar och, associerat med detta, de långa
              rättegångstiderna. Det finns skäl till detta som har att göra
              med kontroverserna om det turkiska systemet. Det stora antalet
              är en funktion både av den pågående Ergenekonrättegången och Sledgehammerrättegången
              och den kurdiska frågan, som är två helt olika saker. Om de inblandade
              är skyldiga ska vi väl inte bedöma här, men säg att de är skyldiga
              i statskuppsåtalen. I så fall var de ju motståndare till alla
              de förbättringar som har skett på den kurdiska sidan och snarast
              intresserade av att göra en statskupp för att förhindra ytterligare
              framsteg i riktning mot mänskliga rättigheter och kurdiska rättigheter.
            </seg>
            <seg n="21140d3c">
              Vi har dessutom den, enligt vår mening, alldeles för generösa
              definitionen av terrorism. Det finns ett terroristproblem, men
              det definieras för vitt.
            </seg>
          </u>
          <note type="speaker" n="237c5ef1">
            Anf. 40 BODIL CEBALLOS (MP):
          </note>
          <u who="bodil_ceballos_9366f3" xml:id="i-eaf939d7969073af-1" n="8337bebc">
            <seg n="d1fbcb83">
              Fru talman! Vi ordnade ett seminarium här förra veckan på pressfrihetens
              dag den 3 maj. Dit var bland andra en turkisk journalist inbjuden.
              Han sade: Det är bättre nu än förut. Nu blir vi inte mördade längre.
              Nu blir vi bara fängslade. Det är naturligtvis en förbättring.
            </seg>
            <seg n="c8b5d958">
              Det har varit svårt att fastställa hur många det rör sig om.
              Enligt de siffror som Fredrik nämnde och de som jag fick i dag
              på morgonen från det turkiska journalistförbundet var den 3 maj
              95 journalister fängslade i Turkiet; av dem är 70 procent kurder.
              Det är inte bara journalister som fängslats. Tidningsdistributörer
              etcetera åker också in av olika skäl.
            </seg>
            <seg n="d6948242">
              Samma dag var en turkisk före detta EU-ambassadör i utrikesutskottet,
              och vi förde en dialog med honom. Han började självmant tala om
              situationen för journalisterna. Jag blev lite förvånad. Det brukar
              ju inte komma självmant. Hans resonemang utmynnade i att det bara
              är fyra journalister som har fängslats på grund av sin journalistiska
              gärning. Då kan man fråga sig vad de andra 91 journalisterna sitter
              fängslade för. Det kan ju inte vara så att turkiska journalister
              är särskilt kriminella eller att de alla är terrorister. Det måste
              finnas en anledning till att de sitter där de sitter.
            </seg>
            <seg n="6b24434d">
              Han talade också om kapitel 23 och menade: Vi vet ju inte vad
              ni vill att vi ska göra. Om ni inte öppnar kapitlet kan vi inte
              göra något.
            </seg>
            <seg n="24ffa429">
              Det handlar ju om de mänskliga rättigheterna. De gäller sedan
              väldigt många år, och de gäller även för Turkiet. Det kan inte
              vara svårt för Turkiet att förstå vad man ska göra när det gäller
              pressfrihet och yttrandefrihet. Det räcker att gå tillbaka till
              de mänskliga rättigheterna. Man behöver inte vänta på att öppna
              kapitel 23.
            </seg>
            <seg n="3379da22">
              I min interpellation skrev jag ett antal siffror som kan vara
              något inaktuella eftersom det har gått ett par månader. Men grunden
              är att Turkiet sedan 2009 har bedrivit en politik som åtminstone
              de politiskt verksamma kurderna i landet kallar för en arresteringspolitik.
            </seg>
            <seg n="6c866ffd">
              Det är tusentals politiker, journalister, intellektuella med
              flera som har arresterats. Nästan 7 000 personer har gripits och
              väntar på rättegångar för att de har skrivit texter på kurdiska
              eller blivit medlemmar i ett prokurdiskt parti eller i en fredsorganisation.
              3 895 personer har häktats och kommer med stor sannolikhet att
              dömas till fängelse för att de har använt sig av åsikts-, yttrande-,
              tryck- eller meddelarfrihet.
            </seg>
            <seg n="dd570c25">
              Enligt en plattform som heter Frihet för journalisterna, som
              utgörs av 25 olika journalistförbund, är det fler än 4 000 utredningar
              mot journalister som pågår.
            </seg>
            <seg n="2faec4eb">
              Vi kan därför inte bara hänvisa till att vi ska låta denna lagstiftningsprocess
              i Turkiet fortgå, utan vi måste kunna ha en synpunkt. Det är den
              som jag efterlyser från utrikesministerns sida. Vad vill utrikesministern?
              Vad gör utrikesministern för att förändra situationen?
            </seg>
            <seg n="ce4c9f70">
              Vi har en röst. Jag tror att det var Désirée Pethrus som sade
              att vi måste ha en egen röst i denna fråga. Jag vill att utrikesministern
              ska ha en röst. Det finns en bred förankring här i den svenska
              riksdagen för att mänskliga rättigheter, pressfrihet och yttrandefrihet
              är viktiga. Regeringen brukar själv påpeka det. Men då måste vi
              också våga säga någonting.
            </seg>
          </u>
          <note type="speaker" n="17422927">
            Anf. 41 FREDRIK MALM (FP):
          </note>
          <u who="unknown" xml:id="i-da555e22e6eb5d47-14" n="5025b0d2">
            <seg n="ed4935ff">
              Fru talman! Det har sagts en hel del klokt i denna debatt. Den
              är dessutom välbehövlig. Jag vill fokusera på det som kanske är
              det mest centrala i detta, och det är att förstå den koppling
              som finns mellan problemen med yttrandefrihet och pressfrihet
              i Turkiet och behandlingen av den kurdiska befolkningen. Det räcker
              med att titta på de journalister som har gripits. De allra flesta
              av dem anklagas för att vara anhängare till PKK. En del av dem
              som är fängslade behöver inte vara anhängare av PKK utan har bara
              rapporterat om någonting som har hänt. Men de grips ändå. Då använder
              man bara en rapportering för att pådyvla någon att också vara
              ansluten till en organisation.
            </seg>
            <seg n="5a8b5506">
              Det är mycket riktigt att kurderna har fått det bättre i Turkiet
              om vi jämför med hur det var för 10 eller 20 år sedan. Då hade
              kurderna inte ens rätt att fira nyår. Det har de nu. Men de senaste
              åren, sedan 20082009, har utvecklingen inte gått framåt utan tvärtom
              gått bakåt. Nu står man där, och jag upprepar det som jag sade
              tidigare eftersom det är viktigt att vi förstår dessa perspektiv
              och att vi har dem klara för oss: Under 70 års tid har den turkiska
              staten haft som officiell politik att kurderna inte finns. Det
              existerar inga kurder. De är bergsturkar, sade man. Sedan fick
              man medge att kurderna finns, men man sade att deras språk inte
              finns utan att det egentligen är en dialekt av det turkiska språket.
              Men kurdiska är ett indoeuropeiskt språk besläktat med persiska
              och även på längre håll med svenska, medan turkiska är ett altaiskt
              språk. Då fick man medge att kurdiska språket finns. Men man sade
              att nationen Kurdistan inte finns. Om någon visar upp en karta
              på detta dras den personen inför rätta. Man fick acceptera att
              Kurdistan är en term som med all säkerhet har använts ända sedan
              1100-talet. Då säger man: Kurdistan finns, men bara på andra sidan
              gränsen, i norra Irak, inte här i Turkiet.
            </seg>
            <seg n="7c8440d7">
              Det är denna syn som måste förändras i Turkiet. Det måste till
              ett attitydskifte och ett mentalt skifte. Det är detta som är
              det viktiga för Sverige att mycket aktivt trycka på så att det
              kan komma att ske.
            </seg>
          </u>
          <note type="speaker" n="cf527de3">
            Anf. 42 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-46baffbe2c1bbc94-1" n="4abe7b56">
            <seg n="ebc5b139">
              Fru talman! Det har sagts en hel del här. Det är klart att det
              som Fredrik Malm lyfter fram handlar om den kurdiska frågan. Vem
              man än talar med säger de att om någon har skrivit om kurderna
              räcker det för att anses vara terrorist.
            </seg>
            <seg n="a1688a72">
              Vi träffade Zeynep Kuray, en ung kvinnlig journalist, tillsammans
              med Büşra Ersanlı i kvinnofängelset. Zeynep Kuray sade att hon
              har rapporterat om de brott som har begåtts mot kvinnor och barn
              i fängelser. Det har skett sexuella trakasserier, våldtäkter och
              så vidare i fängelserna. Det räckte för att hon skulle hamna i
              fängelse. Det är en logisk förklaring, även om inte någon kan
              förstå denna logik.
            </seg>
            <seg n="d9c4a6ee">
              Häromdagen talade Erdoğan om att det finns en nation, ett språk
              och en flagga. Självklart kan den turkiska staten bidra med både
              kurdisk nationalism och turkisk nationalism från alla håll. Gör
              man det finns det massor med känslor i detta. Det finns hur många
              nationaliteter som helst i detta land som skulle vilja vara en
              del av denna stat.
            </seg>
            <seg n="1981cdeb">
              Men jag vill använda min återstående talartid till att säga att
              varken jag eller någon annan i Sveriges riksdag, tror jag, vill
              att ett annat Guantánamo ska uppstå i Turkiet. Vad vi än tycker
              om Abdullah Öcalans parti och hans ideologi är han sedan åtta
              månader fängslad på en ö och har inte fått rätt att träffa sin
              advokat eller någon i sin familj. Enligt turkisk lagstiftning
              har alla faktiskt rätt att träffa sin egen familj och advokat.
              Det borde vara en rättighet för honom också, oavsett vad vi tycker
              om honom, hans ideologi och hans parti. Jag undrar vad Carl Bildt
              kan göra för att också han ska tilldelas mänskliga rättigheter
              enligt turkisk lagstiftning.
            </seg>
          </u>
          <note type="speaker" n="47b80fb6">
            Anf. 43 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-ac8784e1711355dc-1" n="5f284edc">
            <seg n="cd2b1abc">
              Fru talman! Det har hänt en del i den kurdiska frågan, vilket
              flera här har sagt. Det sade också professor Büşra Ersanlı. Hon
              sade att hon i dag ångrar att hon har skrivit och talat positivt
              om Turkiets förändringar eftersom hon nu själv har drabbats av
              precis det som är motsatsen till det. Man var på rätt väg. Men
              nu hör vi tyvärr nationalistiska uttalanden. Det är oroväckande
              tendenser i Turkiet nu. Vart kan nationalismen leda?
            </seg>
            <seg n="48d4a477">
              Vi träffade många turkiska intellektuella. En sade att en minister
              i en tidning offentligt hade uttalat att professor Büşra Ersanlı
              inte kan vara någon att lita på eftersom hon har varit gift med
              en jude. Detta sägs alltså öppet i medierna utan att någon reagerar.
            </seg>
            <seg n="7ffe0c7c">
              I helgen var jag med Forum för levande historia i Mauthausen
              utanför Linz, som tidigare var ett koncentrationsläger. Vi var
              flera riksdagsledamöter som resonerade om hur det kunde bli som
              det blev. När går vi över gränsen? När blir nationalismen så att
              säga någonting som gör att alla medborgare accepterar att man
              ska rensa ut några för att ha den rena och fina staten och medborgaren
              den ariska rasen som man hade här?
            </seg>
            <seg n="6bdc2ae9">
              Dessa små steg mot en förintelse gick steg för steg, och världssamfundet
              reagerade inte. Det är därför som jag ställer mig här i dag.
            </seg>
            <seg n="e7ae5401">
              Erdoğan har tydligen nyligen sagt att man är ett land och en
              religion. Hur ska människor som har en annan religiös bakgrund
              uppleva det?
            </seg>
            <seg n="4f0d4185">
              Även om de flesta kristna redan är fördrivna måste vi reagera
              nu och använda alla de kanaler som Sverige möjligtvis har. Vi
              har och ska ha en hög svansföring när det gäller mänskliga rättigheter.
              Det är min förhoppning att den svenska regeringen på alla sätt
              ska ta upp denna situation.
            </seg>
            <seg n="8325dca6">
              Avslutningsvis: Även den akademiska friheten var någonting som
              Büşra Ersanlı verkligen ville att vi skulle lyfta fram. I dag
              är det flera som inte heller får ut sin akademiska examen på grund
              av att de har så att säga fel forskning. Den akademiska friheten
              är därför också någonting viktigt att slåss för här.
            </seg>
          </u>
          <note type="speaker" n="f4fb3fef">
            Anf. 44 Utrikesminister CARL BILDT (M):
          </note>
          <u who="unknown" xml:id="i-da555e22e6eb5d47-15" n="5025b0d2">
            <seg n="1a91766c">
              Fru talman! Jag tycker att Désirée Pethrus kanske tecknar bilden
              i väl mörka färger. Senast som jag träffade utrikesminister Davutoğlu
              i Istanbul blev det mötet lite kortare än det borde ha blivit
              av den enkla anledningen att han var tvungen att gå till det möte
              som han hade planerat med den grekisk-ortodoxe patriarken som
              han också klassificerade på det sätt som den grekisk-ortodoxe
              patriarken själv ville, vilket har varit en kontroversiell fråga.
              Därefter träffade han den armeniske patriarken och alla de övriga
              samfundsledarna i Istanbul på ett sätt som var symboliskt mycket
              viktigt och som jag hade all anledning att uppskatta.
            </seg>
            <seg n="0dace3ae">
              Jag vill därefter vända mig till Bodil Ceballos. Det föreligger
              hela tiden i denna debatt olika siffror när det gäller antalet,
              och jag tror att vi ska vara försiktiga att ha någon bestämd mening
              om det. Jag utgår rätt mycket från de rapporter som Dunja Mijatović,
              alltså OSSE:s rapportör för dessa frågor, har kommit fram till.
              Hon är en person med betydande integritet, och hon förmår att
              balansera de olika synpunkterna mot varandra.
            </seg>
            <seg n="d4864162">
              Det är inte så att journalister är fria från brott. Men samtidigt
              finns det ett antal som är betydande, oavsett hur stort man anser
              att detta antal är. Det är det som vi nu ser. Det är bland annat
              effekter av en gammal konstitution och gamla strukturer som fortfarande
              finns kvar. Det måste successivt, helst så snabbt som möjligt,
              tas bort.
            </seg>
            <seg n="2d03c313">
              Sedan är det två politiska processer. Den ena, som är en del
              av detta, är mot den gamla staten. Att försöka röka ut den djupa
              staten är vad som sker i de här rättegångarna mot dem som försökt
              göra statskupp rätt eller fel. Det är en komplicerad process som
              vid det här laget pågått i fem år, vilket icke är tillfredsställande
              från våra utgångspunkter.
            </seg>
            <seg n="03a2566f">
              Vidare är det den kurdiska frågan och definitionen av Turkiet.
              Det här går tillbaka till Sèvres- och Lausannefrederna som fortfarande
              är så kontroversiella att de knappt går att diskutera i rationella
              termer vare sig i Turkiet eller i andra länder i närområdet och
              där det handlar om själva definitionen av vad den turkiska nationen
              och den turkiska staten är som successivt genomgår en förändring.
            </seg>
            <seg n="d553bb7f">
              Jag är oroad av det som hänt jag skulle vilja datera det från
              förra sommaren framför allt när de hemliga samtalen, för övrigt
              i Norge, som pågick mellan den turkiska underrättelsetjänsten
              och säkerhetstjänsten å ena sidan och PKK å andra sidan bröt samman.
              Jag har mina egna teorier om varför det skedde. Efter det har
              vi fått en upptrappning av konfrontationen. Det måste brytas man
              måste återgå.
            </seg>
            <seg n="16dd08b2">
              Det är där Öcalanfrågan kommer in som en något kontroversiell
              fråga som jag tror att vi som utomstående officiellt ska akta
              oss för att ha åsikter om. Öcalan är en terroristledare och är
              dömd för terrorism. Men det är klart att en försoningsprocess
              ibland måste kunna ta också okonventionella steg. Det visade den
              turkiska regeringen i de hemliga samtal man hade med PKK intill
              förra sommaren, intill att de bröts av dem som var mer intresserade
              av en militär linje väldigt mycket på PKK-sidan.
            </seg>
            <seg n="349208a0">
              Det här kan mycket väl komma att bli mer besvärligt genom utvecklingen
              i Syrien där PKK nu står på regimens sida i Damaskus på ett sätt
              som inte underlättar hanteringen av frågan.
            </seg>
            <seg n="cdc4c6a7">
              Jag kan, Bodil Ceballos, försäkra att de synpunkter som jag framfört
              här också framförs av mig när vi har samtal med de turkiska ledarna.
            </seg>
            <seg n="cd591287">
              Från vår utgångspunkt är det angeläget att vi tydligare får in
              de här frågorna också i EU-processen kapitel 23 och att det leder
              till en konkret förhandling på ett helt annat sätt. Och jag hoppas
              att vi kan få en större klarhet från EU:s sida angående perspektivet
              för Turkiet, för det skulle ge ett ökat inflytande och ökade möjligheter
              för oss att ta oss an de här frågorna under kommande år.
            </seg>
          </u>
          <note type="speaker" n="80b44d6b">
            Anf. 45 BODIL CEBALLOS (MP):
          </note>
          <u who="bodil_ceballos_9366f3" xml:id="i-eaf939d7969073af-2" n="8337bebc">
            <seg n="65262f08">
              Fru talman! Jag får tacka för det svar jag nu i slutändan fått
              om att utrikesministern faktiskt framför de tankar och idéer som
              vi här i riksdagen nu framfört till utrikesministern.
            </seg>
            <seg n="990cd001">
              Det finns ett väldigt starkt mandat från både oppositionen och
              majoriteten här i riksdagen för att aktivt arbeta med frågan.
              Jag tror att det om inte annat framgått av den här debatten. Jag
              hoppas verkligen att utrikesministern är mycket aktiv och driver
              frågan på olika håll.
            </seg>
            <seg n="c89769ed">
              Vidare tycker jag att utrikesministern ska ta frågan om kapitel
              23 i beaktande. Det får inte vara så att Turkiet bara väntar på
              att vi ska öppna det för att göra några reformer. Jag tror att
              vi alla är väldigt oroade av den utveckling vi ser. Fredrik Malm
              var tidigare inne på att vi hade förhoppningar på Erdoğan och
              på en mer demokratisk utveckling i Turkiet. Men lite i taget har
              det här gått tillbaka.
            </seg>
            <seg n="30f3f1b7">
              Vi vet också att det till viss del har att göra med att det från
              flera EU-länder finns ett motstånd mot att Turkiet ska bli medlem.
              Även den frågan måste vi jobba med.
            </seg>
            <seg n="c7fa5e6d">
              Alla vi här är för ett turkiskt medlemskap. Sverige är det land
              som kanske allra mest gått i täten för att få med Turkiet. Därför
              har vi en större trovärdighet gentemot Turkiet när vi diskuterar
              de här frågorna med de turkiska ledarna. De vet att vi är deras
              vänner. Det är naturligtvis lättare att lyssna på vänner än att
              lyssna på sina ovänner. Men den kurdiska frågan som diskuterats
              måste lösas. Det här är verkligen ett exempel på hur illa det
              kan gå när andra makter drar gränser och splittrar folk mitt itu.
            </seg>
          </u>
          <note type="speaker" n="20d7fce3">
            Anf. 46 Utrikesminister CARL BILDT (M):
          </note>
          <u who="unknown" xml:id="i-da555e22e6eb5d47-16" n="5025b0d2">
            <seg n="dc324ed2">
              Fru talman! Beträffande den senaste kommentaren om när andra
              makter drar gränser och splittrar folk är det Sèvresfreden eller
              Lausannefreden vi egentligen talar om. Kontroversen var ju hur
              man skulle dra gränser och hur man skulle definiera efter det
              osmanska rikets sammanbrott. Delvis lever vi fortfarande med den
              problematiken.
            </seg>
            <seg n="e3b739cf">
              Bodil Ceballos har alldeles rätt. Jag tror att vi har möjligheter
              att ha ett inflytande. Man lyssnar på oss. Vi har möjlighet att
              tala med den turkiska regeringen, i första hand med AK-partiet.
            </seg>
            <seg n="13c3d152">
              Det är viktigt att vi breddar kontakten också med de andra partierna.
              Det man gjort när det gäller den nya författningen är att man
              satt upp en kommission där alla partierna är företrädda.
            </seg>
            <seg n="cae4756f">
              CHP har sina problem, men det har skett vilket är mer problematiskt
              i de här hänseendena, ska det sägas, icke minst i den kurdiska
              frågan en viss förändring. De är i alla fall beredda att diskutera
              frågan. Då är det viktigt att de från svensk sida som möjligtvis
              har förbindelser med dem kan etablera sig där.
            </seg>
            <seg n="22d7b3b1">
              BDP, det kurdiska partiet, sitter också med. Det är viktigt att
              vi utnyttjar de samtalskanaler som finns där och att de kan spela
              en konstruktiv roll.
            </seg>
            <seg n="1629f477">
              MHP, det mer nationalistiska partiet, är jag inte säker på att
              någon i denna kammare i alla fall just nu har några kontakter
              med. Men även dem ska vi försöka påverka att inse att de här sakerna
              måste lösas som en del av den europeiska reformprocessen.
            </seg>
            <seg n="a79929d9">
              Den kurdiska frågan har vi inte löst i denna interpellationsdebatt
              konstigt nog. Frågan är alldeles för komplex. Men jag tycker att
              vi har en rätt bra enighet om artikel 23, om den nya författningen,
              om Europadomstolen och om dialogen när det gäller häktningstider,
              arresteringsorder och rättegångstider samt om att föra fram detta
              i de olika kontakter som vi kan ha med de turkiska myndigheterna
              som en del i vårt stöd till de turkiska och europeiska ansträngningarna.
            </seg>
          </u>
          <note n="e68bc6fb">
            Överläggningen var härmed avslutad.
          </note>
          <note n="57650b9c">
            14 § Svar på interpellation 2011/12:342 om Systembolagets vinimport
            och vingårdsarbetarnas levnadsvillkor
          </note>
          <note type="speaker" n="59219eab">
            Anf. 47 Statsrådet MARIA LARSSON (KD):
          </note>
          <u who="maria_larsson_4d031c" xml:id="i-d2de84bae1dc93ff-0" n="f5fb78ca" next="i-7286f506deb67fd4-0">
            <seg n="2367766b">
              Fru talman! Amineh Kakabaveh har frågat mig varför etiska hänsyn
              tagits bort ur Systembolagets avtal, om jag, med tanke på de svåra
              och etiskt oacceptabla förhållanden som råder i många länder inom
              vinproduktionen, avser att återinföra tidigare bestämmelser för
              Systembolaget när det gäller importen av vin, om jag avser att
              vidta åtgärder för att se till att nya etiskt acceptabla bestämmelser
              rörande Systembolagets vinimport följs upp och implementeras samt
              om jag avser att se till att diskrimineringen av kvinnor inom
              vinproduktionen, i länder från vilka Systembolaget importerar
              vin, ägnas särskild uppmärksamhet.
            </seg>
            <seg n="40cdab0a">
              Jag vill börja med att besvara frågan om varför etiska hänsyn
              lyfts bort ur Systembolagets avtal när det gäller på vilka grunder
              produkturval får göras för Systembolagets produkturval.
            </seg>
          </u>
          <note n="42e90796">
            I avtalet från 1994 ingick följande grunder: produktens kvalitet,
            särskilda risker för skadeverkningar av produkten, kundernas efterfrågan
            och andra affärsmässiga samt etiska hänsyn.
          </note>
          <u who="maria_larsson_4d031c" xml:id="i-7286f506deb67fd4-0" n="f5fb78ca" prev="i-d2de84bae1dc93ff-0">
            <seg n="edb9a542">
              Efter Sveriges inträde i EU tillsattes en utredning som bland
              annat konstaterade att dessa grunder var förenliga med gemenskapsrätten
              förutom när det gäller etiska hänsyn. Eftersom avtalet mellan
              staten och Systembolaget samtidigt har en otydlig konstitutionell
              status ansåg utredningen att det var lämpligt att tydliggöra reglerna
              för produkturval. I den efterföljande propositionen instämde man
              även i detta.
            </seg>
            <seg n="85febb8a">
              Detta ledde till att avtalet från 1994 ersattes i maj 2000. Bland
              annat ändrades då skrivningen kring produkturvalsgrunder genom
              att orden etiska hänsyn togs bort. Eftersom anledningen kvarstår
              till att etisk hänsyn som särskild grund för produkturval togs
              bort kan det inte heller återinföras i avtalet.
            </seg>
            <seg n="8d138c8a">
              När det gäller frågan om jag avser att vidta åtgärder för att
              se till att nya etiskt acceptabla bestämmelser rörande Systembolagets
              vinimport följs upp och implementeras vill jag beskriva hur Systembolaget
              i dag arbetar med dessa frågor.
            </seg>
            <seg n="43887afd">
              Systembolaget har som mål att uppnå en positiv, varaktig förändring
              gällande arbetsvillkor, mänskliga rättigheter, miljö och korruption.
              Systembolaget tar detta ansvar både i sin verksamhet och i leverantörskedjan
              genom att, i enlighet med FN-initiativet Global Compact och dess
              principer, det ska vara hållbart och kostnadseffektivt i alla
              processer och beslut. För att det ska lyckas krävs ett nära samarbete
              med svenska leverantörer men även med vinproducenterna.
            </seg>
            <seg n="0032721e">
              Precis som Amineh Kakabaveh beskriver finns det inom jordbruksnäringen
              allvarliga problem med arbetsvillkoren. Det är en av anledningarna
              till att Systembolaget 2008 inledde ett arbete med en hållbar
              leverantörskedja tillsammans med de fyra nordiska alkoholmonopolen.
              Sedan 2012 har dessa en gemensam uppförandekod i inköpsvillkoren.
            </seg>
            <seg n="3dc9e8b4">
              Att fem länders alkoholmonopol sätter upp gemensamma villkor
              ger en reell möjlighet att påverka villkoren för dem som arbetar
              med produktion och leveranser. Målet är att 2013 säkra en leverantörskedja
              som tar väl hand om både människor och miljö.
            </seg>
            <seg n="968fc422">
              I det nordiska samarbetet ingår bland annat CSR-utbildning för
              leverantörskedjan, gemensam uppförandekod, dialog med intressenter
              och tredjepartskontroller i kombination med självskattningsformulär.
            </seg>
            <seg n="53a9b0e3">
              Att minimilön för dem som arbetar med produktion för svenska
              marknaden kan vara svår att leva på är naturligtvis ett problem.
              Att som Systembolaget en enskild utländsk aktör driva frågan om
              levnadslön kan även det vara svårt. Bättre och mer effektivt kan
              det vara att gå ihop med flera länder och organisationer för att
              ställa gemensamma krav.
            </seg>
            <seg n="a4f70dcb">
              Eftersom Systembolaget har ett stort antal producenter i flera
              länder är det viktigt att ha en internationellt utarbetad och
              vedertagen uppförandekod, och Systembolaget har valt att ansluta
              sig till BSCI:s, Business Social Compliance Initiative. BSCI:s
              uppförandekod grundar sig på FN:s deklaration om mänskliga rättigheter
              och ILO:s deklarationer. Arbetstagarna är även indirekt delaktiga
              genom att uppförandekoden utgår från bland annat ILO.
            </seg>
            <seg n="9333fc90">
              Fackföreningsfrihet är ett krav i Systembolagets uppförandekod,
              och att involvera fackföreningar och arbetstagare i Systembolagets
              arbete är en del av Systembolagets arbete. Dialog pågår med olika
              fackföreningar. Utöver det hålls intressentdialoger med fackföreningar
              och producenter.
            </seg>
            <seg n="3e8cf36d">
              BSCI håller just nu på att se över uppförandekoden, något som
              görs vart tredje år. En hearing kommer att hållas i maj där olika
              intressenter, inklusive fackliga organisationer, inbjuds att komma
              med sina synpunkter och önskemål.
            </seg>
            <seg n="4cbe2c63">
              Amineh Kakabavehs sista fråga gäller om jag har för avsikt att
              se till att diskrimineringen av kvinnor inom vinproduktionen ägnas
              särskild uppmärksamhet. Systembolagets uppförandekod förbjuder
              all form av diskriminering där diskriminering på grund av kön
              nämns specifikt.
            </seg>
            <seg n="91484149">
              Min bedömning är att Systembolaget bedriver ett gott arbete med
              hållbarhetsfrågor och CSR.
            </seg>
          </u>
          <note type="speaker" n="ef469701">
            Anf. 48 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-46baffbe2c1bbc94-2" n="4abe7b56">
            <seg n="2b7955cf">
              Fru talman! Jag tackar statsrådet Maria Larsson för svaret. Det
              är positivt att statsrådet håller med mig om att det är problematiskt
              med minimilöner för kvinnor och barn på vingårdar i olika delar
              av världen vars produkter säljs på den svenska marknaden och att
              vi här har ett ansvar.
            </seg>
            <seg n="1fcd49bf">
              Jag håller inte med om att uppförandekoden har medfört mänskliga
              rättigheter i form av fackliga rättigheter, rätt till rent vatten,
              bostad och så vidare och rätt till mammaledighet och skydd mot
              diskriminering av gravida kvinnor.
            </seg>
            <seg n="971eb394">
              Den kampanj som kritiserar Systembolagets etiska arbete framför
              en hel del berättigad kritik av uppförandekoden som infördes i
              januari 2012, bland annat att detta inte ingår.
            </seg>
            <seg n="55def35c">
              Svältlöner, osäkra anställningar och diskriminering av gravida
              och nyblivna mödrar tillhör vardagen för lantarbetare på vingårdar
              i till exempel Sydafrika, Argentina och Chile.
            </seg>
            <seg n="558b5aad">
              Systembolaget är ett statligt bolag och skulle kunna ta mer ansvar
              för arbetarna på vingårdar och lantbruk. Det handlar om kvinnor
              och barn. Kvinnorna har mer än 45 procent lägre lön än männen.
            </seg>
            <seg n="c11fd8ee">
              Kritiken är påtaglig och handlar om att man måste få en lön som
              går att leva på, att diskrimineringen av kvinnor, säsongsanställda
              och fackligt aktiva måste upphöra, att bostäderna på vingårdarna
              måste förbättras, att säsongsanställda måste få ta del av samma
              förmåner som fast anställda, att diskrimineringen av gravida och
              nyblivna mödrar måste upphöra, att arbetare måste få tillgång
              till rent vatten och toaletter på arbetet och att ingen handel
              görs med gårdar som befinner sig i marktvister med småjordbrukare
              och ursprungsfolk.
            </seg>
            <seg n="9c9d0c36">
              Det här saknas i Maria Larssons svar när det gäller det etiska
              och moraliska ansvaret.
            </seg>
            <seg n="ff301bce">
              Etik och moral handlar inte om hur vinet smakar och hur kvaliteten
              är utan om människors rättigheter. Facken måste få insyn, och
              det ska vara öppet och transparent i frågor om mänskliga rättigheter.
            </seg>
            <seg n="99e09528">
              I till exempel BSCI finns inte denna öppenhet. Därför finns det
              farhågor att situationen inte alls kommer att förbättras för dessa
              lantarbetare. Fackliga rättigheter och facklig insyn finns inte.
              Har facket inte insyn kan de inte rapportera. Mötena är inte heller
              öppna så att man kan rapportera vad som försiggår.
            </seg>
            <seg n="61bca141">
              Jag förväntar mig att Sverige och Systembolaget som är ett statligt
              bolag tar sitt ansvar för kvinnor och barn på lantgårdar i till
              exempel Sydafrika, Argentina och Chile.
            </seg>
          </u>
          <note type="speaker" n="a7d2acbc">
            Anf. 49 JENS HOLM (V):
          </note>
          <u who="jens_holm_726eb1" xml:id="i-8352cc076b4d3fe9-0" n="e6941f46">
            <seg n="e7461dfe">
              Fru talman! Jag tackar Amineh Kakabaveh för en viktig interpellation
              och minister Maria Larsson för svaret.
            </seg>
            <seg n="d517f61b">
              Systembolaget är som sagt ett statligt företag. Vi äger alltså
              detta företag gemensamt. Vi har därmed alla möjligheter att ställa
              krav på det Systembolaget gör, och det ska vi också göra. Därför
              är denna interpellation så viktig.
            </seg>
            <seg n="313e5f97">
              Jag håller inte med ministern när hon i interpellationssvaret
              säger att det kan vara svårt för Systembolaget att som enskild
              utländsk aktör ställa krav på marknaden.
            </seg>
            <seg n="147de1a0">
              Systembolaget är en av världens största uppköpare av vin och
              andra alkoholhaltiga produkter. Frågar man vilken producent som
              helst i världen instämmer de nog i att de gör allt för att blidka
              Systembolaget när Systembolaget inspekterar gårdar och visar intresse
              för att köpa produkterna.
            </seg>
            <seg n="ac599867">
              Med andra ord kan det som Systembolaget säger och de krav som
              Systembolaget ställer på vingårdar i utvecklingsländer verkligen
              ge resultat.
            </seg>
            <seg n="9a059efd">
              Har Maria Larsson eller någon annan i regeringen tagit upp frågan
              om att ställa etiska krav vid produkturval med kommissionen? I
              svaret står det att ni tror att det kan bryta mot EU:s lagar om
              regeringen ställer etiska krav på Systembolaget vid upphandling.
              Är det verkligen så? Har ni ställt denna fråga till kommissionen?
            </seg>
            <seg n="e9c2c634">
              På EU-nivå är det rätt ofta så att om man verkligen tar strid
              för något och argumenterar med goda argument, som i detta fall
              att fackliga rättigheter ska respekteras, att miljön inte ska
              utarmas, att kvinnor inte ska diskrimineras och så vidare, kan
              man komma ganska långt.
            </seg>
            <seg n="a9654d9e">
              Har Maria Larsson och regeringen verkligen drivit denna fråga
              ända fram till EU-kommissionen? Har ni fått något skriftligt svar
              från kommissionen där kommissionen säger att den svenska regeringen
              inte får ställa krav på att Systembolaget ska ha med etiska hänsyn
              när man handlar upp vin?
            </seg>
            <seg n="d6d9626a">
              Förlängningen av ministerns svar blir att regeringen lämnar över
              hela ansvaret till Systembolaget. Regeringen tar inget ansvar
              för det Systembolaget gör, vilket är helt fel.
            </seg>
            <seg n="09f51660">
              Systembolaget äger vi tillsammans. Då är det också vår uppgift
              som politiker att se till att de produkter som Systembolaget köper
              uppfyller alla etiska krav som vi vill att de ska uppfylla. I
              dag är det faktiskt inte så. Därför är det en viktig debatt.
            </seg>
          </u>
          <note type="speaker" n="bd7fb54a">
            Anf. 50 Statsrådet MARIA LARSSON (KD):
          </note>
          <u who="maria_larsson_4d031c" xml:id="i-fde9642725c5652c-0" n="f5fb78ca">
            <seg n="f9334867">
              Fru talman! Det här är en fråga som just nu handlar om Systembolaget
              och alkoholproduktion, men förhållandena för lantarbetare rör
              egentligen mycket mer än alkoholproduktionen. Mycket av det som
              Amineh Kakabaveh pekar på i sin interpellation handlar om att
              det är miserabla förhållanden för lantarbetare i livsmedelsproduktion
              av olika slag, också när det gäller alkoholproduktion. Därför
              är frågan viktig.
            </seg>
            <seg n="46335679">
              Jag vill påstå att förfrågningar till kommissionen borde ha gjorts
              av den tidigare regeringen i samband med att man hade en diskussion
              om det här och ersatte det 2000. Det var då frågan var aktuell,
              och man valde då att inte ta med etiska hänsyn. Huruvida frågan
              då ställdes vet kanske Jens Holm bättre, eftersom det var en socialdemokratisk
              regering som stöddes av Vänsterpartiet vid den tiden. Sedan kan
              man naturligtvis förnya frågan. Men min fråga går gärna tillbaka
              till Jens Holm: Hur såg det ut vid den tidpunkten? Ställdes frågan
              till kommissionen om inte det här var möjligt? Därefter har det
              inte funnits anledning att lyfta frågan. Men jag tycker att det
              skulle vara jätteintressant att höra er redovisning av detta.
            </seg>
            <seg n="01e0f746">
              Själva huvudidén med Systembolaget är att man har ett särskilt
              samhällsansvar. Det har man naturligtvis när det gäller de nationella
              förhållandena, att begränsa alkoholens skadeverkningar. Man har
              det också när det gäller ett hållbarhetsarbete gentemot sina leverantörer
              och producenter. Jag skulle, precis som ni, önska att vi hade
              kommit längre i det arbetet. Men det är ett arbete som är påbörjat
              och som är av ett mycket omfattande och bra slag, tycker jag.
              Man har vidgat hållbarhetsarbetet.
            </seg>
            <seg n="bbb350d0">
              Sedan fyra år tillbaka har Systembolaget drivit ett omfattande
              samarbetsprojekt tillsammans med de övriga nordiska alkoholmonopolen
              för att få till stånd den gemensamma uppförandekoden för sina
              leverantörer. Här finns det fem alkoholmonopol som, om de sluter
              sig samman, har mycket större genomslagskraft. Det är det som
              finns på plats sedan januari i år.
            </seg>
            <seg n="8461068f">
              Jag tycker också att det är betydelsefullt att Systembolaget
              är medlem i BSCI, som arbetar för goda arbetsvillkor i sina leverantörskedjor.
              Utöver de samarbeten som jag har redovisat har Systembolaget utvecklat
              en dialog med arbetstagarorganisationer, miljöorganisationer och
              andra intresseorganisationer. Man har, precis som ni säger, ett
              särskilt stort ansvar att se till att de varor som man försäljer
              är producerade på ett sjyst sätt för både människor och miljö.
            </seg>
            <seg n="c828a150">
              Om Systembolaget upptäcker fusk eller dåliga förhållanden agerar
              man direkt och kräver att leverantören tillsammans med producenten
              tar fram en åtgärdsplan och åtgärdar problemet. Om det inte sker
              tar Systembolaget bort produkten från hyllan. Det här innebär
              att man är aktiv och har ökat sin intensitet på det här området
              dramatiskt mycket de senaste åren.
            </seg>
            <seg n="a1483575">
              Man samarbetar också med organisationer som Fair Trade. Och det
              är viktigt att fortsätta att ändå handla med länder som Sydafrika
              där den här typen av problematik kan finnas. Det tycker Fair Trade
              som organisation. Det är också Systembolagets bedömning att man
              inte ska ha som grundinställning att avbryta affärsrelationer
              utan tvärtom försöka påverka.
            </seg>
            <seg n="7a23aa86">
              Jag ska gärna berätta mer om vad Systembolaget gör i nästa inlägg.
            </seg>
          </u>
          <note type="speaker" n="9e7dc845">
            Anf. 51 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-46baffbe2c1bbc94-3" n="4abe7b56">
            <seg n="a4b11ca6">
              Fru talman! Det är intressant att Maria Larsson säger att jag
              talar om lantbruksarbetare generellt. Jag har hela tiden talat
              om kvinnor och barn som tillverkar vin på vingårdarna i Argentina,
              Chile och Sydafrika varifrån Systembolaget som statligt bolag
              är importör. Det finns en massa kritik mot att de löner som Sydafrikas
              lantbruksarbetare på vingårdarna har är precis samma löner som
              man har haft under apartheidregimen. Stephen Greenberg rapporterar
              om hur situationen är för dessa människor.
            </seg>
            <seg n="0cfb9a84">
              Det som framförs här stämmer inte alls. Det är de affärsmässiga
              aspekterna som hela tiden är centrala i den här kammaren när det
              gäller internationell solidaritet, främjande av kvinnors mänskliga
              rättigheter, barns rättigheter och fackliga rättigheter. Det har
              varit hundra år av kamp i Sverige.
            </seg>
            <seg n="be17abde">
              Det vore skamligt och faktiskt väldigt osvenskt att ett bolag
              som Systembolaget inte skulle främja de fackliga rättigheterna
              för de människor som berörs. Det är deras produkter som står på
              våra hyllor, och som jag sade handlar det inte bara om hur de
              smakar och om hur kvaliteten är. Det handlar också om, menar jag,
              mänskliga rättigheter och att människor ska ha en lön, inte bara
              en minimilön, som de faktiskt kan leva på, så att de kan betala
              barnens skolgång, betala för boende, rent vatten, kläder, skor
              och så vidare.
            </seg>
            <seg n="94c26be1">
              Det är lönen som kritiken handlar om, för i uppförandekoden ingår
              inte den. Där ingår inte heller den öppenhet som det ska vara.
              Därför ska man inte förvränga det här och säga att det är ett
              enskilt bolag det handlar om. Det handlar faktiskt om oss politiker.
              När vi har ett gemensamt ansvar för statliga bolag måste vi också
              som politiker ta ett eget ansvar. Vi har ansvar för människors
              livsvillkor och för de demokratiska villkor som vi i Sverige har
              enats om. I hundra år har vi kämpat och kämpar än i dag för kvinnors
              rättigheter till lika lön för lika arbete. Varför skulle det inte
              handla om de människor som producerar de produkter som vi köper?
            </seg>
            <seg n="93c17f17">
              Det är många andra frågor som Maria Larsson och regeringen borde
              begrunda för att kunna svara på hur andra människor lever. Det
              handlar helt enkelt om exploatering av andras kraft, av de ekonomiskt
              mest svaga människorna på de internationella marknaderna, om lantbruksarbetarna
              som tillverkar vinprodukter till vårt systembolag. Det är väldigt
              viktigt att poängtera.
            </seg>
            <seg n="3f7e11d3">
              Det finns annan kritik i studier mot detta. Bland annat Ethical
              Rights Initiative visar att uppförandekoden generellt sett inte
              har lett till förbättringar för de fackliga organisationerna när
              det gäller säsongsarbetare, migranter, gravida kvinnor och nyblivna
              mammor. Det står tydligt och klart här. Det stod också i en artikel,
              jag tror att det var i DN förra året. Vi har också lyft fram den
              här frågan under allmänna motionstiden.
            </seg>
            <seg n="0fb13bb6">
              Nu vill jag ha svar på vad ministern gör för att detta ska förbättras.
            </seg>
          </u>
          <note type="speaker" n="01c46197">
            Anf. 52 JENS HOLM (V):
          </note>
          <u who="jens_holm_726eb1" xml:id="i-8352cc076b4d3fe9-1" n="e6941f46">
            <seg n="cb3a8a57">
              Fru talman! Den här debatten handlar om att det vin som vi konsumerar
              ibland produceras, tyvärr, under helt oacceptabla förhållanden.
              Det kan vara gårdar där man använder väldigt mycket kemikalier
              som förstör grundvattnet, förstör miljön och förstör för de djur
              och människor som lever där. Det kan vara tillverkare som motarbetar
              fackföreningar, betalar urusla löner, diskriminerar kvinnor och
              så vidare.
            </seg>
            <seg n="09c64f35">
              Maria Larsson sade själv att hon beklagar att det ibland råder
              miserabla förhållanden på de vingårdar som Systembolaget köper
              sitt vin ifrån. Då vill Amineh Kakabaveh, jag och andra veta vad
              regeringen gör i frågan, eftersom vi äger Systembolaget tillsammans.
            </seg>
            <seg n="b81decca">
              Maria Larsson, du har ju chansen att påverka det här. Då tycker
              jag att Maria Larsson spelar ut det sämsta av kort. Det kallas
              nämligen för sossekortet: Nej, det var sossarnas fel, och vi kan
              inte göra någonting.
            </seg>
            <seg n="17822a6b">
              Nej, Maria Larsson, det går inte. Ni har nu suttit i regeringen
              i snart sex år. Då vill jag veta: Kan inte du ta upp den här frågan
              med EU-kommissionen? Eller jag tycker snarare att ni direkt kan
              lägga på de här kraven på Systembolaget, att etiska hänsyn ska
              tas med när man köper upp vin i andra länder.
            </seg>
            <seg n="7d1adc22">
              Det handlar inte alls om att vi vill sluta att handla med fattiga
              länder, tvärtom. Det är precis som du säger, Maria Larsson, att
              vi ska påverka den handeln. Vi ska påverka de förhållanden som
              råder där man producerar vin som vi konsumerar i Sverige. Men
              hur påverkar du, Maria Larsson? Än så länge har vi faktiskt inte
              fått något konkret exempel på det.
            </seg>
          </u>
          <note type="speaker" n="2261d049">
            Anf. 53 Statsrådet MARIA LARSSON (KD):
          </note>
          <u who="maria_larsson_4d031c" xml:id="i-fde9642725c5652c-1" n="f5fb78ca">
            <seg n="fd6a335f">
              Fru talman! Regeringen arbetar på ett systematiskt sätt med hållbarhetsfrågorna
              i ett ganska brett perspektiv. Bland annat har vi tagit ett initiativ
              som sträcker sig över alla de statliga bolagen, för det är inte
              bara Systembolaget som behöver visa hänsyn till både människor
              och miljö när det handlar om produktion av varor och tjänster.
            </seg>
            <seg n="68da43c5">
              Peter Norman är huvudansvarig för de statliga bolagen. Han har
              ansvar för den löpande ägarstyrningen av statliga bolag. Och han
              har tagit upp just hållbarhetsfrågorna. De ska i större utsträckning
              integreras i löpande ägarstyrning, och ägaren ska mer strukturerat
              och målinriktat bidra till att utveckla samarbete mellan bolagen
              när det gäller frågor kring hållbarhet. Därför bjöd Peter Norman
              in ordförande, vd och hållbarhetsansvariga i samtliga statliga
              bolag tillsammans med ansvariga statssekreterare.
            </seg>
            <seg n="f7603057">
              Ett sådant här hållbarhetsseminarium hölls den 27 mars. Jag skulle
              vilja säga att det är ett exempel på att vi arbetar väldigt aktivt
              med de här frågorna. Jag skulle önska att vi vore mycket längre
              fram. Men vi har påbörjat ett väldigt ambitiöst arbete låt mig
              säga det! Det har vi också när det gäller Systembolaget.
            </seg>
            <seg n="f212a8ab">
              Systembolaget gör väldigt många saker, och jag vill verkligen
              säga att i Systembolagets uppdrag ligger också att främja fackliga
              rättigheter och att ta miljömässiga hänsyn.
            </seg>
            <seg n="f86bdc37">
              Man arbetar med fair trade-organisationer det har jag redan sagt.
            </seg>
            <seg n="6a061b27">
              För det första ställer Systembolaget krav på sina producenter
              genom avtal som kräver att de följer gällande lagstiftning, att
              de har organisationsfrihet, lön, arbetstid och tillfredsställande
              arbetsmiljö.
            </seg>
            <seg n="576420f1">
              För det andra har man en dialog med leverantörer och med dryckesproducenter.
              Och inför varje inköpsbeslut görs riskanalyser. Man gör också
              egna platsbesök. Dessutom anlitar man externa oberoende aktörer
              som kontrollerar att lagar, regler och Systembolagets krav följs.
              Det är en ganska rejäl uppföljning av varje avtal som man har.
            </seg>
            <seg n="4769bd32">
              Sedan utbildar Systembolaget tillsammans med BSCI producenter
              och leverantörer i vilka regler som gäller inom ramen för koden.
              Man för också intressentdialoger med intresseorganisationer. Det
              är fackliga organisationer ja, just det, fackliga organisationer.
              Det är universitet. Det är myndigheter. Och det är producenter.
              Dessutom har man ett antal gröna val, etikmärkta val, genom gröna
              och lila märkningar i butiken.
            </seg>
            <seg n="10c3fa01">
              Det innebär att etiska hänsyn visserligen inte står i uppförandekoden,
              men de tillvaratas väldigt väl i Systembolagets arbete. Och ägardirektivet
              går ut just på att man ska ta ett samhällsansvar. Det kommer till
              tydligt uttryck. Och jag skulle vilja säga att det har hänt mycket
              i Systembolaget bara under de senaste åren.
            </seg>
            <seg n="c2511207">
              Sedan kan vi naturligtvis önska att ännu mera skulle ha hänt.
              Det är många som tycker att det görs för lite och att det går
              för sakta. Men det är bättre att göra rätt och att det tar lite
              längre tid än att det blir fel och går fort. Men det har skett
              ett dramatiskt förbättringsarbete de senaste åren.
            </seg>
          </u>
          <note type="speaker" n="f76a6d85">
            Anf. 54 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-46baffbe2c1bbc94-4" n="4abe7b56">
            <seg n="4c080de6">
              Fru talman! Det är mycket lätt att prata, tyvärr. Det är alltid
              lättare att prata. Den verklighet som råder och vad som försiggår
              är någonting annat.
            </seg>
            <seg n="b2a0084f">
              Det skulle vara väldigt bra om de fackliga hade insyn, om det
              skulle vara öppet, om man, när man gjorde de här uppföljningarna,
              skulle göra spontana besök och om mötena var öppna för fackliga
              företrädare och dem som det berör, arbetarna. Det är de det handlar
              om.
            </seg>
            <seg n="375158c4">
              Men vid upphandlingen av vin tar Systembolaget faktiskt inte
              hänsyn till arbetsvillkor för dem som producerar vinet. Enligt
              avtalet mellan staten och Systembolaget från den 9 maj 2011, §
              4, får produkturval endast grundas på produktens kvalitet, särskilda
              risker för skadeverkningar av produkten, kundernas efterfrågan
              och andra affärsmässiga hänsyn.
            </seg>
            <seg n="1ac93f3e">
              Tidigare avtal mellan staten och Systembolaget, SFS nr 1994:2049,
              har även inkluderat etiska hänsyn som grund för urvalet. Det är
              också viktigt att poängtera.
            </seg>
            <seg n="603cef90">
              Sedan finns det en hel del andra kritiker som säger att den här
              koden brister i öppenhet. BSCI-medlemmar har inga skyldigheter
              att offentliggöra protokoll från inspektioner. Det säger helt
              emot vad Maria Larsson här hävdar.
            </seg>
            <seg n="cdb8ecc6">
              Det handlar återigen om att ta ett politiskt ansvar, för det
              är ett statligt bolag. Vi politiker är skyldiga att se till att
              detta ska förbättra arbetarnas livsvillkor. Och jag hoppas att
              Maria Larsson tar upp detta när det gäller Europakonventionen
              om mänskliga rättigheter. Det är det som det handlar om.
            </seg>
          </u>
          <note type="speaker" n="e620c6e1">
            Anf. 55 Statsrådet MARIA LARSSON (KD):
          </note>
          <u who="maria_larsson_4d031c" xml:id="i-d2de84bae1dc93ff-1" n="f5fb78ca" next="i-7286f506deb67fd4-1">
            <seg n="c35b600c">
              Fru talman! Vi tar politiskt ansvar. Vi vet och ser till att
              Systembolaget ställer krav på sina producenter, att man gör riskanalyser,
              att man gör egna platsbesök och att man utbildar producenter och
              leverantörer i det regelverk som ska gälla.
            </seg>
            <seg n="bb63116e">
              Det har gjorts ett stort förbättringsarbete. Det kan göras mycket
              mer. Det är anledningen till att regeringen nu tar ett samlat
              grepp kring hållbarhetsfrågorna. Där inkluderas naturligtvis de
              frågor som Amineh Kakabaveh har aktualiserat i dagens debatt.
            </seg>
            <seg n="8084ca5f">
              Med det ber jag att få tacka för dagens debatt.
            </seg>
          </u>
          <note n="e68bc6fb">
            Överläggningen var härmed avslutad.
          </note>
          <note n="77fc208f">
            Ajournering
          </note>
          <note n="0eac585a">
            Kammaren beslutade kl. 15.57 på förslag av förste vice talmannen
            att ajournera förhandlingarna till kl. 18.00.
          </note>
          <u who="maria_larsson_4d031c" xml:id="i-7286f506deb67fd4-1" n="f5fb78ca" prev="i-d2de84bae1dc93ff-1">
            <seg n="d2b77ed5">
              Återupptagna förhandlingar
            </seg>
          </u>
          <note n="0039f728">
            Förhandlingarna återupptogs kl. 18.00.
          </note>
          <note n="85d18a68">
            15 § Svar på interpellation 2011/12:339 om Sveriges lantbruksuniversitet
            i Skara
          </note>
          <note type="speaker" n="d7933968">
            Anf. 56 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-da555e22e6eb5d47-17" n="b87d19ed">
            <seg n="209cb1e7">
              Herr talman! Monica Green har frågat mig vad jag avser att göra
              för att förhindra nedläggningen av Sveriges lantbruksuniversitet
              i Skara för att inte utarma den kompetens som utvecklats i Skara.
              Vidare har Monica Green frågat vad jag avser att göra för att
              den samverkan mellan bransch och akademi som byggts upp i Skara
              sprids till fler näringar och andra delar av Sverige.
            </seg>
            <seg n="b0ea9c74">
              Låt mig först och främst slå fast att SLU:s verksamhet håller
              hög kvalitet och är mycket värdefull för de gröna näringarna och
              samhället i stort. Universitetet rankas enligt flera olika rankningslistor
              i det absoluta toppskiktet i Sverige.
            </seg>
            <seg n="e426f03f">
              Förslaget som Monica Green refererar till är en intern genomgång
              av lokaliseringen av SLU:s utbildningar. Den är avsedd som underlag
              för en internationell grupp som har styrelsens uppdrag att ge
              en bredare belysning av SLU:s utbildningsutbud för framtiden.
              Enligt vad jag har erfarit ska denna grupp ta ett brett grepp
              över utbildningsutbudets långsiktiga utveckling, kvalitet och
              struktur, vilket även kan påverka lokaliseringen. SLU:s styrelse
              har diskuterat frågan, och några beslut är inte ämnade att fattas
              förrän vid styrelsens möte i december.
            </seg>
            <seg n="bf7c6507">
              Den enmansutredning som nu har lagt fram ett förslag har enbart
              fokuserat på utbildningsutbudet. Några förslag beträffande övriga
              verksamheter i Skara finns inte.
            </seg>
            <seg n="2604ee64">
              SLU beslutar själva om den interna organisationen inom universitetet
              och administrerar denna med utgångspunkt i kravet på en hög kvalitet
              och resurseffektivitet i verksamheten.
            </seg>
            <seg n="0d47f731">
              Samverkan mellan akademi och näringar är, enligt regeringens
              mening, en viktig lagstadgad uppgift för våra lärosäten. Det är
              varje lärosätes uppgift att själva utforma samverkansuppgiften.
            </seg>
          </u>
          <note type="speaker" n="8b18f551">
            Anf. 57 MONICA GREEN (S):
          </note>
          <u who="monica_green_fc276c" xml:id="i-08a2edb6e8fb6bca-4" n="a2e0b5b1">
            <seg n="ab289539">
              Herr talman! Jag har skrivit den här interpellationen eftersom
              jag är orolig för SLU i Skaras framtid.
            </seg>
            <seg n="098189b1">
              Ibland sägs det att man är för tidigt ute med att interpellera,
              och nästa gång man gör det får man höra att det skulle man ha
              gjort för länge sedan, för det beslutet är redan taget. Jag tycker
              att man ska agera så snart som möjligt när man ser att en verksamhet
              är hotad, särskilt en sådan här bra verksamhet som är så viktig
              för näringen i Skaraborg.
            </seg>
            <seg n="cad135c1">
              Därför vill jag uppmärksamma hela regeringen på vad det är som
              händer. Precis som Eskil Erlandsson säger är det en intern utredning
              som har tittat på detta, och det har de gjort eftersom de har
              besparingskrav över sig. Då tittar de på hur de ska kunna rationalisera.
            </seg>
            <seg n="5adb0ad1">
              Nu är det bara så att det inte finns något, åtminstone inte på
              kort sikt eller inom en överskådlig tid, som tyder på att man
              sparar pengar på att lägga ned utbildningar på ett ställe och
              börja bygga upp dem på andra ställen. Det finns så mycket bra
              med SLU i Skara, så allt talar för att man borde ha kvar verksamheten
              där.
            </seg>
            <seg n="8ca57f6a">
              Dessutom är det så viktigt att vara nära näringen, vilket också
              Eskil Erlandsson poängterade. I Skaraborg har vi väldigt fina
              och bra industrier som är byggda ute på landsbygden och ett bra
              lantbruk som vi bygger vidare vår livsmedelsindustri på och så
              vidare. Även för den branschen är det oerhört viktigt att SLU
              finns kvar.
            </seg>
            <seg n="43fa6324">
              Man måste också sätta in detta i ett lite större sammanhang när
              det gäller Skaraborgs framtid. Jag har tidigare i dag stått här
              och diskuterat med utbildningsministern om Högskolan i Skövde.
              Den är nämligen också hotad, och jag får väl påminna ministern
              om att det första ni gjorde när ni vann valet var att lägga ned
              Djurskyddsmyndigheten som låg i Skara.
            </seg>
            <seg n="07690d7f">
              På område efter område utarmas landsbygden. Urbaniseringen går
              inte bara snabbt utan väldigt, väldigt snabbt under den här moderatledda
              regeringens tid. Det är väldigt oroväckande. Vi som bor och verkar
              ute i landsbygden, i Skaraborg, tycker att det är viktigt att
              göra tvärtom. Vi skulle vilja ha politiker som styr som satsar
              på hela landet, inte bara på de stora enheterna som finns i närheten
              av de stora städerna eller vid de stora universiteten.
            </seg>
            <seg n="30ee99d0">
              Det är alltså viktigt för Skaraborgs framtid, det är viktigt
              för näringens framtid och det är viktigt för de 300 studenter
              och den forskning som finns i Skara att SLU finns kvar och att
              vi kan utveckla det och inte behöver leva med nedläggnings- eller
              flyttningshot. Jag ser det som att backa in i framtiden att inte
              tänka på gles- och landsbygden. Att centralisera som den här regeringen
              gör är allvarligt, inte minst för Skaraborg.
            </seg>
          </u>
          <note type="speaker" n="5f1d6172">
            Anf. 58 CECILIA WIDEGREN (M):
          </note>
          <u who="cecilia_widegren_776b74" xml:id="i-63b67e1683cb3f62-0" n="a4b8fd4d">
            <seg n="4810f939">
              Herr talman! Tack, landsbygdsministern, för svaret! SLU i Skara
              har en stark forskningsmiljö inom djur, djurvälfärd och etologi.
              Det är ingen tillfällighet att två av SLU:s populäraste utbildningar
              finns just i Skara, väl integrerade med forskningen, i närheten
              av livsmedelsindustrin, ett stort djursjukhus och besättningar
              med varierade djurslag. Man kan säga att bonden finns runt universitetets
              knut.
            </seg>
            <seg n="1c946b1d">
              Utvecklingen av båda dessa utbildningar har skett i Skara, inte
              bara med SLU utan också med regionala medel från kommunen och
              från Västra Götalandsregionen.
            </seg>
            <seg n="208ab034">
              I Västsverige har vi, precis som Monica Green säger, väldigt
              många olika djurslag. Vi befinner oss i primärproduktionens Mecka,
              och vi har ett unikt samarbete med näringen. Huvudorten SLU i
              Skara har rötter sedan 1775. Peter Hernqvist startade då den första
              veterinärutbildningen. Det finns en tydlig prägel av jordbruksbygd
              och ett förtroendefullt regionalt samarbete, och i dag talar man
              om den så kallade Skaramodellen när man talar om att sätta samman
              näring och universitet men också självklart den kreativitet som
              finns inte minst i vår innovationspark i Skara.
            </seg>
            <seg n="398fd791">
              På SLU i Skara finns också en tradition av det entreprenöriella
              arbetssättet som gör att vi i dag också kan tjäna pengar på den
              universitetsutbildning som i grunden utvecklats i det här närområdet.
            </seg>
            <seg n="67155d7b">
              Herr talman! Ingenting av det som jag nu räknat upp finns med
              i den interna enmansutredningens underlag till styrelsen. Det
              visar på de enorma brister som också har påtalats av flera ledamöter
              i styrelsen inför det kommande beslut som styrelsen säkert ska
              ta om de framtida utvecklingsmöjligheterna för universitetet.
            </seg>
            <seg n="9accae84">
              Det här är inte på något sätt en ministerfråga, utan det är en
              styrelsefråga för SLU:s verksamhet, men för oss från bygden kan
              det vara viktigt att påtala att det är viktigt att ha med hela
              bilden när man ska fatta beslut om den här typen av framtida forskningsmiljöer.
            </seg>
            <seg n="5720398b">
              Med anledning av detta, herr talman, skulle jag vilja poängtera
              att jag förutsätter att de ledamöter som finns i styrelsen också
              ser till att få hela det här breddade perspektivet med sig.
            </seg>
            <seg n="cc43a23b">
              Om det någonting som Skara, Skaraborg och Västsverige har lyckats
              med i utvecklingen av universitetsområdet är det att växla upp
              de statliga pengar som alliansregeringen har lagt ned både på
              SLU:s verksamhet och på andra verksamheter i närområdet. Det gäller
              inte minst kommunen men också regionen och näringslivet som i
              dag bidrar väldigt friskt till detta. I veckan fortsätter den
              gemensamma grupp som finns i närområdet att jobba med hur man
              ytterligare ska göra detta. Den gruppen har jobbat mer eller mindre
              i ett år och har väldigt många intressanta idéer inför framtiden.
            </seg>
            <seg n="98c58af2">
              Om man ser det här ur ett rent budgetperspektiv, som den interna
              utredaren måhända kan ha gjort, tror jag precis som Monica Green
              att man inte tjänar någonting på att flytta den här verksamheten
              någon annanstans. Man får inte den kreativa miljö som jag just
              har beskrivit på ett annat sätt och man kan heller inte köpa sig
              den kreativa miljön.
            </seg>
            <seg n="5438a254">
              Herr talman! Jag förutsätter att styrelsen när den ska sätta
              sig ned och behandla den här rapporten får många fler rapporter
              som grund för sina beslut.
            </seg>
          </u>
          <note type="speaker" n="0c4a776d">
            Anf. 59 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-da555e22e6eb5d47-18" n="b87d19ed">
            <seg n="c74ab76f">
              Herr talman! Jag ska för min del bara vidimera vad som har sagts
              från meddebattörernas sida. Skarabygden och det som en gång var
              ett län som kallades för Skaraborgs län är en tung region vad
              gäller livsmedelsproduktion. Det gäller såväl bondeledet, alltså
              primärproduktionen, som det vi kallar för förädlingsledet. Jag
              anser att den intensiva samverkan som jag vet finns, och med egna
              ögon har sett mycket av i den här regionen, mellan SLU och näringen,
              dess organisationer och så vidare är både bra och viktig för framtiden.
              Med detta vill jag alltså poängtera att SLU:s närvaro i Skara
              är viktig och angelägen av de skäl som jag har nämnt, att den
              här delen av vårt land är viktig ur ett livsmedelsproduktionsperspektiv.
            </seg>
            <seg n="bbbfd7e6">
              Samtidigt måste jag också poängtera att jag tycker att det är
              viktigt att en styrelse möter de utmaningar som finns i en framtid.
              Det är viktigt att man från tid till annan gör grundliga genomgångar
              av till exempel behov av utbildningar så att man hänger med i
              den, låt mig kalla det för mördande internationella konkurrens
              som finns på det här området, likaväl som på snart sagt varje
              annat område. Det är bara det, för att återgå till det jag kan
              vidimera och konstatera, att den utredning som jag också har tagit
              del av och som är intern inte har räknat med att det görs några
              ekonomiska vinster vid en eventuell flytt av de utbildningar som
              för närvarande finns i Skara.
            </seg>
            <seg n="cae57c9b">
              Slutligen, herr talman, vill jag verkligen igen poängtera och
              slå fast att det inte än finns ens en tillstymmelse till ett utkast
              till beslut om att SLU på något sätt skulle lämna Skara.
            </seg>
          </u>
          <note type="speaker" n="13986674">
            Anf. 60 MONICA GREEN (S):
          </note>
          <u who="monica_green_fc276c" xml:id="i-08a2edb6e8fb6bca-5" n="a2e0b5b1">
            <seg n="df4179ba">
              Herr talman! Det är väldigt bra att alla är rörande överens om
              att det är fantastiskt bra med SLU i Skara och att allt det de
              gör är viktigt för näringen, för hela Sverige och för Skaraborg.
              Jag är glad över att det finns både moderater och centerpartister
              som påstår det nu, för det är möjligt att vi kan vända den trend
              som faktiskt finns i samhället i dag när vi har en moderatledd
              regering. Det pågår en centralisering med ett hot över Högskolan
              i Skövde, med en nedlagd djurskyddsmyndighet och med en urbanisering
              som går med blixtens hastighet. Det är inte bra. Vi måste vända
              detta.
            </seg>
            <seg n="9e6ffaaf">
              Vi skulle kunna hjälpas åt, Eskil Erlandsson, med att se till
              att landsbygden blomstrar igen och att skaraborgarna känner att
              det finns några som satsar på dem, som ser dem, eftersom de gör
              ett sådant otroligt viktigt arbete, både i bondeleden, livsmedelsindustrin,
              och i annan industri på livsmedelsområdet. De är ju så viktiga
              för oss i vår bygd. Därför är också de 300 studenter och den forskning
              som finns på SLU i Skara väldigt viktiga. Vi måste se till att
              vi kan utveckla detta. Det finns tilläggsutbildningar för veterinärer,
              det finns utbildningar utanför som kan användas inom EU på olika
              sätt och det finns djurskötarprogram med inriktning på särskilt
              ansvar för omvårdnad och rehabilitering. Det finns ett brett samarbete
              mellan näringen och SLU i Skara.
            </seg>
            <seg n="80d0c68d">
              Jag känner ändå en oro. Det var därför jag ville ha debatten
              här så tidigt som möjligt. Även om Eskil Erlandsson påstår att
              det inte finns tillstymmelse till förslag finns det ändå oro på
              skolan. Det är ändå så att man har utrett. Det finns en utredning
              som Skara kommun har tagit del av. Visst finns det förslag. Visst
              finns det idéer och tankar på att faktiskt lägga ned olika utbildningar
              i Skara. Det ser jag som mycket oroande.
            </seg>
            <seg n="d5825abd">
              Om krafterna finns så att vi kan hjälpas åt, moderater, centerpartister
              och vi socialdemokrater, att se till att vi har kvar SLU i Skara
              är jag bara glad. Västra Götalandsregionen har ju satsat stora
              pengar. Det är viktigt att SLU har lyckats växla upp dem. Men
              jag håller inte precis med om att staten har höjt anslaget. Den
              besparing som SLU fick att göra inför det här året var 30 miljoner.
              Det är ju någonting som de får sig pålagt. Det är inte konstigt
              att de då börjar titta på vad de ska kunna spara in på.
            </seg>
            <seg n="c07f9086">
              Det gäller att också kunna peka politiskt om man vill ha utbildningar
              i hela landet och se till att man har kvar de olika delarna av
              SLU. Då tycker jag att man politiskt också ska sätta ned foten
              och tala om att det vill vi ha.
            </seg>
          </u>
          <note type="speaker" n="84fb1d5a">
            Anf. 61 CECILIA WIDEGREN (M):
          </note>
          <u who="cecilia_widegren_776b74" xml:id="i-63b67e1683cb3f62-1" n="a4b8fd4d">
            <seg n="449dfeb1">
              Herr talman! Landsbygdsministern! Att möta framtiden är väl en
              av de viktigaste utmaningar man har, oavsett om man är riksdagsledamot,
              statsråd eller sitter som ledamot i en styrelse, i det här fallet
              för ett av de universitet som lägger grunden för att vi ska kunna
              äta frisk och hälsosam mat i framtiden och att våra djur ska må
              väl. Då är det självklart viktigt att man möter det.
            </seg>
            <seg n="b8162735">
              Vad SLU i Skara kan erbjuda är en närhet mellan praktiken och
              teorin. Det är den kombinationen som är så fantastisk. Då är det
              vår roll, och det är viktigt, att poängtera och lyfta fram de
              fördelar som vi ser med detta och det unika koncept som finns
              mellan forskning och praktik.
            </seg>
            <seg n="ac30fa92">
              Många gånger står vi här i riksdagens talarstol och talar om
              att vi ska ha mer av tillämpad forskning för att möjliggöra att
              vi får en ännu bättre till exempel djurskyddslagstiftning, som
              är så viktig för oss som brinner för en grön näring och att den
              ska kunna möta framtiden. SLU i Skara har just detta, det unika
              som ingen annan egentligen har klarat av att åstadkomma, för vi
              är så otroligt nära bonden och det enskilda djuret.
            </seg>
            <seg n="ff46e72f">
              Då är det otroligt viktigt att man verkligen i alla lägen också
              ser till att lyfta fram det vi och SLU i Skara har, det andra
              inte ens kan köpa sig på sikt, tror jag. Det är vår roll. Sedan
              kan vi hjälpa kommunalråd, regionpolitiker, näringsföreträdare
              och andra att också stimuleras i det arbetet fortsättningsvis.
              Till syvende och sist är det styrelsen som fattar sitt beslut.
            </seg>
            <seg n="72ea43a0">
              Jag skulle vilja avsluta med att också säga att kanske de viktigaste
              ambassadörerna i det här arbetet, för att understryka det, faktiskt
              är studenterna, de unga människor som i dag befinner sig på plats
              där nere och som känner av detta. Det är också de som ska utöva
              de framtida yrkena. Det tycker jag inte minst att näringen, kommuner
              och regioner ska ta med sig när man möter SLU:s ledning.
            </seg>
          </u>
          <note type="speaker" n="1635dfe9">
            Anf. 62 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-da555e22e6eb5d47-19" n="b87d19ed">
            <seg n="d60b87f4">
              Herr talman! Jag är glad över den här debatten. Jag är glad över
              den av ett antal skäl. Ett av skälen är att jag nu får tillfälle
              att tala om att anslagen till SLU under den här regeringens tid,
              Monica Green, har ökat med lite drygt 200 miljoner kronor. 200
              miljoner kronor har vi alltså avsatt i extra forskningsresurser
              därför att vi tror på bonden. Vi tror på de gröna verksamheterna
              och näringarna, att de kan ge sysselsättning och utveckling i
              skilda delar av vårt land och på så sätt bidra till en total utveckling
              av vårt land och dess olika verksamheter.
            </seg>
            <seg n="e681d01d">
              Dessutom har jag, herr talman, varit initiativtagare till en
              vision som är döpt till Matlandet Sverige, där vi också har en
              summa pengar till förfogande för att utveckla olika typer av verksamheter
              som ger jobb, sysselsättning, tillväxt och utveckling i skilda
              delar av vårt land.
            </seg>
            <seg n="fc4f71ea">
              Detta säger jag, herr talman, i motsats till vad Socialdemokraterna
              brukar göra, nämligen lägga fram förslag om att återinföra handelsgödselskatten,
              vilket förmodligen skulle minska produktionen och därmed sysselsättningen.
              De lägger fram förslag om att införa en kilometerskatt på den
              tunga trafiken, vilket förmodligen skulle minska aktiviteten runt
              näringar och verksamheter som är lokaliserade till platser där
              en utveckling av kollektiva färdmedel och järnväg inte är att
              tänka på.
            </seg>
            <seg n="91a82543">
              Jag är glad att vi har en regering som förstått vikten av gröna
              näringar och verksamheter. Det skapar förutsättningar för tillväxt
              och jobb på den svenska landsbygden.
            </seg>
          </u>
          <note type="speaker" n="4a1c817b">
            Anf. 63 MONICA GREEN (S):
          </note>
          <u who="monica_green_fc276c" xml:id="i-08a2edb6e8fb6bca-6" n="a2e0b5b1">
            <seg n="291bff8d">
              Herr talman! Jag är glad över att Eskil Erlandsson är glad. Det
              är roligt.
            </seg>
            <seg n="472aba17">
              Om vi ska vara helt ärliga, Eskil Erlandsson, är det att ge med
              den ena handen och ta med den andra. Det blev en besparing i höstens
              budget, alltså för innevarande år, med 30 miljoner. Sedan tar
              Eskil Erlandsson upp hur förfärligt det är med handelsgödselskatt.
              Det var faktiskt de pengarna som via stiftelser gick till forskare
              vid SLU, till människor som kunde utveckla SLU. Den möjligheten
              har ni, Eskil Erlandsson, dragit in.
            </seg>
            <seg n="ec00ddf7">
              Jag är glad över att vi är överens om hur viktigt det är med
              lantbruksuniversitetet i Skara. Det verkar som om vi är eniga
              om att det ska få fortsätta att vara kvar och att det borde utvecklas.
              Jag beklagar dock att vi har en moderatledd regering, vilket gör
              att allting leder åt andra hållet, till centralisering. Högskolan
              i Skövde är hotad. Ni har lagt ned Djurskyddsmyndigheten i Skara.
              Nu finns en internutredning som föreslår att delar av SLU i Skara
              ska läggas ned. Jag ser det inte som någonting positivt, men jag
              tar debatten så att vi kanske kan ändra på inriktningen. Vi kanske
              kan hjälpas åt.
            </seg>
            <seg n="c883dfe5">
              Om Matlandet Sverige, som Eskil Erlandsson talar om, kan vända
              trenden så att människor flyttar tillbaka till landsbygden är
              jag glad över det. Då kan vi hjälpas åt att hejda urbaniseringen,
              för nu går det åt rakt motsatta hållet. Människor flyttar från
              landsbygden till städerna. Vi kan hjälpas åt att vända på det.
              Vi borde satsa på SLU i Skara.
            </seg>
          </u>
          <note type="speaker" n="d2b5c494">
            Anf. 64 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-da555e22e6eb5d47-20" n="b87d19ed">
            <seg n="9f7de600">
              Herr talman! Låt mig återigen tacka för debatten. Jag tycker
              alltid att det är spännande att diskutera möjligheter och förutsättningar
              för utveckling av alla delar av vårt land, och det inkluderar
              Skara och det som är på gång i Skaraborgs län.
            </seg>
            <seg n="1fe010ec">
              Låt mig samtidigt säga att SLU liksom andra universitet och högskolor
              är vad vi på fackspråk kallar för autonoma. De bestämmer över
              sin egen verksamhet inom de ramar och genom de uppdrag de får
              av riksdag och regering. Så ska det vara. Jag hoppas att vi även
              fortsatt är överens om det i denna kammare. Därför är det en omöjlighet
              att en regering ska kunna gå in och detaljstyra.
            </seg>
            <seg n="eca2fa13">
              Icke förty har vi haft en intressant debatt, och jag tackar för
              den.
            </seg>
          </u>
          <note n="e68bc6fb">
            Överläggningen var härmed avslutad.
          </note>
          <note n="51022846">
            16 § Svar på interpellation 2011/12:328 om apoteksservice i glesbygd
          </note>
          <note type="speaker" n="502cb2a2">
            Anf. 65 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-cd10a71687cb0255-0" n="3f319775" next="i-d1fb75d926fe3411-0">
            <seg n="73818a44">
              Herr talman! Carina Adolfsson Elgestam har frågat mig vad jag
              avser att ta för initiativ som kommer att garantera apoteksverksamhet
              på lands- och glesbygden.
            </seg>
            <seg n="df0b0fbe">
              Ett av målen med omregleringen var att ge konsumenterna ökad
              tillgänglighet till läkemedel. Regeringen har också gett Myndigheten
              för tillväxtpolitiska utvärderingar och analyser, Tillväxtanalys,
              i uppdrag att följa och analysera den geografiska tillgängligheten
              till receptbelagda och receptfria läkemedel med anledning av omregleringen
              av apoteksmarknaden. En första delrapportering av uppdraget skedde
              den 20 december 2011. Uppdraget ska slutredovisas för Regeringskansliet
              senast den 31 december 2012.
            </seg>
          </u>
          <note n="e84157b5">
            I sin delrapport konstaterar Tillväxtanalys att det i oktober
            2011 fanns 1 242 godkända öppenvårdsapotek i landet, vilket är
            en ökning med 317 apotek, eller ca 34 procent, sedan reformen
            infördes år 2009.
          </note>
          <u who="goran_hagglund_85150f" xml:id="i-d1fb75d926fe3411-0" n="3f319775" prev="i-cd10a71687cb0255-0">
            <seg n="66112bb2">
              I stort sett samtliga nya apotek har etablerats i tätorter större
              än 3 000 invånare. I tätortsnära landsbygder är ökningen tre apotek
              medan antalet apotek är oförändrat i glesbygder. Tillgängligheten,
              mätt som närhet till det närmaste apoteket, har i ett nationellt
              perspektiv förbättrats sedan tiden före apoteksreformens införande.
              74 procent av befolkningen har mindre än fem minuter till det
              närmaste apoteket och 89 procent av befolkningen når det närmaste
              apoteket inom tio minuters bilfärd.
            </seg>
            <seg n="a04160c6">
              Tillgängligheten till receptfria läkemedel har ökat markant sedan
              försäljningen tilläts utanför öppenvårdsapoteken. Försäljningsställena
              har en bra spridning över landet, men närmare hälften av försäljningsställena
              har startats i områden med mycket hög tillgänglighet till tätorter.
              Drygt 4 procent av de nya försäljningsställena för receptfria
              läkemedel har etablerats i områden med låg eller mycket låg tillgänglighet
              till tätorter.
            </seg>
            <seg n="81921454">
              Carina Adolfsson Elgestam har också tagit upp frågan om patienternas
              tillgänglighet till läkemedel. Det är för konsumenten av största
              betydelse att tillgängligheten till läkemedel är god både genom
              att läkemedlet är tillgängligt vid första apoteksbesöket och att
              patienten inte behöver vänta alltför länge när de beställer läkemedel.
              Med hänsyn till signalerna om försämrad tillgänglighet till läkemedel
              för patienter har regeringen gett Läkemedels- och apoteksutredningen
              i uppdrag att särskilt titta på 24-timmarsregeln.
            </seg>
            <seg n="4ae385f8">
              Utredaren ska kartlägga och analysera om och i så fall vilka
              problem det finns vad gäller leveranser och tillhandahållande
              av sådana läkemedel och varor som omfattas av nu gällande leverans-
              och tillhandahållandeskyldigheter. Därutöver ska utredaren undersöka
              hela distributionskedjan. För det fall det behövs ska utredaren
              lämna de författningsförslag och andra förslag som krävs för att
              patienter ska få förordnade läkemedel och varor inom rimlig tid.
              Uppdraget ska redovisas senast den 1 september 2012.
            </seg>
            <seg n="bae651e1">
              Sammanfattningsvis följer regeringen frågan om tillgänglighet
              till läkemedel mycket noga.
            </seg>
          </u>
          <note type="speaker" n="0f058b7a">
            Anf. 66 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-1514d25b08e61625-0" n="68c02124">
            <seg n="fd30b9d8">
              Herr talman! Efter att ha lyssnat på ministerns svar på min fråga
              angående tillgängligheten till apotek i glesbygd i framtiden får
              jag lov att säga att jag inte känner mig mer lugn utifrån svaret.
              Det känns snarare som att ministern är ganska nöjd, inte minst
              med tanke på att han kan redovisa att det finns fler apotek i
              dag, efter reformen.
            </seg>
            <seg n="9002272f">
              Man kan fundera på detta lite grann, vilket jag gjorde i dag
              på morgonen under min promenad från övernattningslägenheten till
              riksdagen. På ungefär 200 meter finns det tre apotek att tillgå.
              Det tycker jag är helt fantastiskt med tanke på tillgänglighet.
              Där jag bor i Småland, i Uppvidinge kommun, en till ytan ganska
              stor kommun, finns i dag, än så länge, två apotek. Med tanke på
              det som sägs i svaret, om man ska ha fem eller tio minuter till
              närmaste apotek, kan jag som bor i den ena av tätorterna säga
              att det inte är några problem för oss i tätorten, men om det inte
              finns något läkemedel på apoteket där har vi 30 minuter till nästa
              apotek. Det gör att man känner en viss oro ifall det andra apoteket,
              som alltså ligger 30 minuter bort, försvinner.
            </seg>
            <seg n="8035acae">
              Om vi tänker på hur det ser ut i glesbygden och i våra tätorter
              kan vi konstatera att det är i glesbygden vi har en alltmer åldrande
              befolkning, och där ökar behovet av läkemedel och tillgänglighet.
              Samtidigt kan jag konstatera att medelåldern i Helsingforss innerstad
              är något lägre, där det finns tre apotek på de 200 meter som jag
              promenerade, och sett i det perspektivet är kanske inte heller
              efterfrågan på läkemedel lika stor.
            </seg>
            <seg n="8ab54bde">
              Därför känns det lite oroande att ministern inte med ett enda
              ord omnämner vad som kommer att ske utifrån ett samhällsansvar
              ute i glesbygden efter sommaren 2013 när det avtal som nu gäller
              går ut. Det är det som är det viktiga för framtiden.
            </seg>
            <seg n="01ff2322">
              De apotek som i dag finns ute i mindre tätorter konkurrerar med
              apoteken inne i städerna. Det är det ena. Det andra är den ökade
              tillgängligheten på receptfria läkemedel som vi i dag kan köpa
              på Ica, Konsum, bensinmackar och så vidare. Det är naturligtvis
              bra, men det ställer också till problem för det lilla apoteket
              ute i den lilla tätorten. Det slår undan fötterna för dem när
              det gäller att få inkomster från receptfria läkemedel. Dem kan
              man ju nu passa på att köpa när man är på bensinstationen eller
              i den lilla livsmedelsbutiken i den mån de finns kvar. Hur man
              än gör blir det ett moment 22.
            </seg>
            <seg n="a414a131">
              Det är detta som oroar mig när ministern i sitt svar på min fråga
              inte på något sätt återkommer till vad som ska hända år 2013.
            </seg>
          </u>
          <note type="speaker" n="0701d759">
            Anf. 67 FINN BENGTSSON (M):
          </note>
          <u who="finn_bengtsson_40fb24" xml:id="i-0bf9d67293c09aa1-2" n="270235b8">
            <seg n="6eb845c0">
              Herr talman! Jag förvånas lite när jag hör Carina Adolfsson Elgestams
              både skriftliga och nu muntliga framställan där hon i princip
              hittar ingångar till att allt har blivit sämre efter det att omregleringen
              av apoteksmarknaden inleddes 2009. Detta anför hon med svepande
              argumentation i en interpellation och säger att vi i dag kan konstatera
              att effekterna av apotekets avreglering inte har blivit dem man
              önskade.
            </seg>
            <seg n="b1e043bc">
              Interpellantens påståenden är enligt mitt sätt att se det helt
              felaktiga. Jag tycker därför att det är elegant med de många siffror
              som socialministern objektivt visar på och som säger att i allt
              väsentligt har omregleringen fungerat på ett bra sätt.
            </seg>
            <seg n="3d9dc397">
              Låt mig därför med ytterligare några siffror påvisa hur fel Carina
              Adolfsson Elgestam har i sitt allmänna tyckande på området. Före
              reformen var apotekstätheten i Sverige över 10 000 invånare per
              apotek att jämföra med Europagenomsnittet på ca 4 000 invånare
              per apotek. Sverige hade då näst sämst apotekstäthet i hela Europa.
              Och viktigt nog är att notera, herr talman, att apotekstätheten
              hade fortsatt att sjunka varje år som monopolet bestod.
            </seg>
            <seg n="2196e15d">
              Bilden har nu dramatiskt förbättrats på kort tid. Nya apotek
              öppnas där det aldrig tidigare har funnits apotek, exempelvis
              i sann glesbygd som både Insjön och Älmestad men också i tidigare
              ringaktade områden för apoteksetablering som Rågsved i Helsingfors
              och Hovsjö i Södertälje. Lägst apotekstäthet har i dag Blekinge
              med under 9 000 invånare per apotek dock att jämföra med nästan
              11 000 invånare per apotek år 2010. Högst apotekstäthet har Jämtlands
              län med 5 262 invånare per apotek i dag, vilket även detta är
              en förbättring jämfört med 2010.
            </seg>
            <seg n="3b6d22ac">
              Lika viktigt, herr talman, efter det nu brutna monopolets förlamande
              effekt på en ökning av apotekstätheten är det tidigare monopolets
              orimligt restriktiva öppettider på dåvarande apotek. I dag är
              öppettiden i genomsnitt 53 timmar per apotek i veckan, vilket
              är en förbättring med 10 timmar i veckan eller drygt 23 procent
              längre öppethållandetider i snitt sedan omregleringen.
            </seg>
            <seg n="f75f0122">
              Herr talman! Mot bakgrund av ministerns egna och mina kompletterande
              objektiva siffror är det otroligt att Carina Adolfsson Elgestam
              försöker påskina att en av svensk socialisms sista bastioner ett
              monopoliserat apoteksväsen likt det som bara finns kvar i totalitära
              stater som Nordkorea och Kuba skulle vara värt att fortsatt krama.
            </seg>
            <seg n="ef12a54a">
              Vi i Alliansen ser, till skillnad från er som vill ha denna isolationism
              och marknadspassivisering, med glädje på att vi nu har 26 apoteksaktörer
              i Sverige. Vi har äntligen en stor mångfald bland apoteksaktörerna
              med alltifrån stora kedjor till mindre kedjor, enskilda entreprenörer,
              småföretagargrupperingar, privata ägare och statliga ägare. Detta
              ger nu jämfört med tidigare en helt annan möjlighet för personalen
              inom apoteksverksamheten att välja arbetsgivare eller att själva
              bli företagare. Det är över 10 000 människor som arbetar i denna
              viktiga öppenvårdsverksamhet med apotek, varav en majoritet är
              kvinnor. Dessa har nu på så sätt fått en välgörande valfrihet
              när det gäller att välja för och med vem man vill utföra sitt
              viktiga yrkesvärv.
            </seg>
            <seg n="49c2d242">
              Konkurrerande verksamheter har också fördelen att de utvecklar
              olika affärsidéer som ytterst sedan kan väljas av kunderna efter
              eget önskat behov av service. Detta var i princip omöjligt inom
              den strikt monopoliserade apoteksverksamheten tidigare.
            </seg>
            <seg n="f918fbe4">
              Min fråga till Carina Adolfsson Elgestam är därför: Vill du ändå
              gå tillbaka till det gamla till varje pris? Och hur ska detta
              i så fall gå till?
            </seg>
          </u>
          <note type="speaker" n="e63e1904">
            Anf. 68 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-5e872ca9875be29a-0" n="3f319775">
            <seg n="06f5c551">
              Herr talman! Jag tackar Carina Adolfsson Elgestam och Finn Bengtsson
              för inläggen. Detta är en fråga som vi har diskuterat åtskilliga
              gånger här i kammaren. Det är förstås inte en tillfällighet, utan
              detta är frågor som är betydelsefulla. Vi har ett ansvar för att
              säkra tillgången till läkemedel på enkla villkor för alla människor
              runt om i vårt land.
            </seg>
            <seg n="2d812026">
              När det handlar om hur nära man har till apotek nämnde jag att
              74 procent har mindre än 5 minuter till det närmaste apoteket.
              89 procent når sitt apotek inom 10 minuter. Det är 127 000 personer
              som har 20 minuter eller mer till sitt närmaste apotek, och det
              är en minskning med över 8 000 personer sedan 2009.
            </seg>
            <seg n="a9e33be4">
              Vi har sett fantastiska förbättringar. Precis som Finn Bengtsson
              strök under gör redan det faktum att det har kommit in konkurrens
              att patienter och kunder kan ställa lite högre krav. Det har lett
              till förbättrade öppettider. När människor hade lunchrast tidigare
              låste personalen inifrån. Nu kan man passa på att använda sin
              värdefulla tid som kund och gå in och handla sina läkemedel på
              lunchen i stället för att ägna tid åt det efteråt, när man har
              arbetat färdigt och när köerna blir långa. Detta är förstås fantastiskt
              viktigt.
            </seg>
            <seg n="373c7e98">
              Man kan naturligtvis vara orolig för allting. Det finns väldigt
              många saker som Carina Adolfsson Elgestam är orolig för. Hon känner
              sig inte lugn. Hon är orolig för att det kan försvinna apotek.
              Det är oroande att ministern inte nu svarar på vad som händer
              i framtiden och så vidare. Tillvaron blir ganska jobbig om man
              ska vara orolig för precis allting.
            </seg>
            <seg n="24437983">
              Regeringen har meddelat och riksdagen har god kännedom om detta
              att när det gäller frågan om apotek som riskerar nedläggning kommer
              vi att komma tillbaka med ett förslag. Carina Adolfsson Elgestam
              kan nu välja att säga att hon är orolig därför att hon inte får
              några besked. Lugn vi kommer med besked! Men jag tänker inte berätta
              någonting förrän vi är färdiga med beredningen av hur vi tänker
              oss att detta ska lösas på bästa möjliga sätt. Vi är angelägna
              om att säkerställa att människor över hela landet har tillgång
              till läkemedel.
            </seg>
            <seg n="cebcf8a0">
              Reformen har betytt jättemycket. Finn Bengtsson beskrev det faktum
              att många som jobbar i sektorn får en möjlighet att byta till
              andra arbetsgivare och därmed en möjlighet att lämna sammanhang
              där de kanske inte trivs. De får pröva någonting annat. Eftersom
              detta är en bransch som växer vet vi att vi kommer att få bekymmer
              med att få kompetent personal. Här kommer att erbjudas en fantastisk
              arbetsmarknad för många av de kvinnor som tidigare har varit inlåsta
              i ett monopolföretag. Nu kan de få nya jobb. Det gäller också
              många unga personer som kan gå igenom den utbildning som är mycket
              kvalificerad och som säkerställer den höga kvalitet som vi ska
              ha när det gäller rådgivningen på apotek. Detta är inte vilken
              verksamhet som helst, utan vi är beroende av kunniga människor
              som kan ge goda råd till personer som behöver sådana.
            </seg>
            <seg n="0dc867fd">
              Den omreglering av apoteksmarknaden som har skett visar på punkt
              efter punkt mycket goda resultat. Man kan som sagt alltid välja
              att se på det där man i dag inte har svar. Men vi kan glädja oss
              åt att alla de svar som vi har fått under denna tid har bekräftat
              att vi har fått en bättre tingens ordning i dag.
            </seg>
          </u>
          <note type="speaker" n="3844ecc3">
            Anf. 69 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-1514d25b08e61625-1" n="68c02124">
            <seg n="bb433b99">
              Herr talman! Ministern är lite nonchalant när han säger: Carina
              Adolfsson Elgestam oroar sig för allt.
            </seg>
            <seg n="0c3cf93b">
              Det gör jag inte, men jag är orolig för framtiden. Det här handlar
              om hur det kommer att bli med tillgången till läkemedel i glesbygd
              i framtiden. Det är detta frågan handlar om och inget annat.
            </seg>
            <seg n="5bfccf3b">
              Finn Bengtsson! Det handlar inte om någon ideologi utifrån monopol
              eller icke-monopol i min interpellation. Det är fräckt att gå
              upp i debatten och göra sådana påståenden.
            </seg>
            <seg n="da6c28f2">
              Det man kan konstatera är att varken ministern eller Finn Bengtsson
              ser verkligheten och vad som eventuellt kan hända inom ett år.
              Det finns apotek som går i konkurs, och frågan är vad som händer
              under det närmaste året.
            </seg>
            <seg n="e4214f0f">
              Jag försökte beskriva hur det är på det lilla apoteket. Man kan
              inte ha ett stort utbud, för det klarar man inte. Kunderna har
              fått recept på läkemedel som kanske inte finns på det lilla apoteket.
              De kan inte heller få reda på var och på vilket apotek det finns
              att hämta utan får åka runt. Är det då 2530 minuter mellan varje
              apotek blir det såklart problem.
            </seg>
            <seg n="a972146a">
              Det är det här det handlar om, inte att skryta om att tillgängligheten
              har ökat och att det finns flera apotek på samma gata i vissa
              städer och i en del större tätorter. Det handlar om de människor
              som bor i glesbygd som har allra svårast med tillgängligheten
              till apoteken. Det är detta ministern ska svara på och ge besked
              om.
            </seg>
            <seg n="328d6c58">
              Ministern säger att han ska återkomma med besked när allt är
              klart. När är allt klart? Kan vi kanske få ett datum för det?
              Det handlar om att vara förberedd och inte vänta på att det ska
              hända.
            </seg>
            <seg n="2c0f93fe">
              Det här är en bransch som växer. Det är spännande, inte minst
              för den personal som arbetar inom apotekets sfär. Jag har ingen
              annan uppfattning än att det är jättespännande för dem.
            </seg>
            <seg n="42ad05e6">
              Jag har dock lagt märke till en sak. Annonsering och annan reklam
              uppmanar: Kom till oss! Den här veckan har vi hudvecka. Här är
              våra produkter. Här finns smink och annat.
            </seg>
            <seg n="cc83cc29">
              Det är detta man på många ställen först möts av när man kommer
              in på apoteket. Det är denna del som växer mest.
            </seg>
            <seg n="9e2c57a2">
              Dock är det tillgängligheten till läkemedel som väcker oro. Hur
              blir det inför framtiden? När får vi besked? Ministern säger i
              sitt svar att det kommer ett besked när vi har allt på plats.
              Kan vi kanske få ett datum när det är tänkt att ministern ska
              komma till kammaren och informera oss så att vi vet vad som gäller
              för framtiden?
            </seg>
          </u>
          <note type="speaker" n="f610c8cb">
            Anf. 70 FINN BENGTSSON (M):
          </note>
          <u who="finn_bengtsson_40fb24" xml:id="i-0bf9d67293c09aa1-3" n="270235b8">
            <seg n="b1d050ae">
              Herr talman! Det är en bransch som växer, hör vi. Som jag konstaterade
              i mitt förra inlägg krympte branschen så länge den var monopoliserad
              och kramades hett av den dåvarande socialdemokratiska regeringen.
              Det är först nu när det är en annan marknad som man ser en expansion,
              och de siffror som jag och socialministern har levererat talar
              emot det som Carina Adolfsson Elgestams interpellation handlar
              om.
            </seg>
            <seg n="81239cbd">
              I interpellationen står att läsa: I dag kan vi konstatera att
              effekterna av apotekens avreglering inte fått de effekter man
              önskade.
            </seg>
            <seg n="a6223085">
              Därför blir vi något förvånade över att det saknas några sakuppgifter
              i den upplysning som lämnas i interpellationen och muntligen.
            </seg>
            <seg n="d162e353">
              Herr talman! Jag är orolig för vilket alternativ Carina Adolfsson
              Elgestam och Socialdemokraterna aviserar. Är det en återgång till
              det gamla? Är det lösningen?
            </seg>
            <seg n="6a2157e4">
              I sådant fall ska vi komma ihåg att historiken för svensk apoteksmarknad
              är att den från början var en fri marknad som sedan monopoliserades
              av socialister under förevändning att det var av beredskapsskäl.
              Det är ett skäl som knappast gäller i dag.
            </seg>
            <seg n="06ab7d6d">
              Carina Adolfsson Elgestam hänvisar i interpellationen till en
              rapport från Riksrevisionen. Där står bland annat att läsa att
              genom att Apoteket Omstrukturering AB har vidtagit reformen på
              alla tänkbara goda sätt har en total köpeskilling per i dag landat
              på ca 6 miljarder kronor, vilket givit staten en realisationsvinst
              på 4,6 miljarder kronor som man kan använda för att betala av
              på statsskulden eller genomföra angelägna reformer samtidigt som
              de försålda apoteken börjar leverera skatteintäkter till staten.
            </seg>
            <seg n="8a7e98ad">
              Var ska Carina Adolfsson Elgestam finna dessa miljarder att återköpa
              apoteken till staten för om det är den tanke hon när som lösning?
              Eller ska hon kanske rent av expropriera dem från de nuvarande
              ägarna på ett godtyckligt sätt?
            </seg>
            <seg n="918418bd">
              Detta är frågor som berör mig och som jag är orolig för, för
              den dåvarande talespersonen Ylva Johansson varslade om en återställning
              av reformen redan när den iscensattes förra mandatperioden.
            </seg>
          </u>
          <note type="speaker" n="c38d8fb1">
            Anf. 71 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-5e872ca9875be29a-1" n="3f319775">
            <seg n="d88c1e1c">
              Herr talman! Jag spinner vidare på det sista temat som Finn Bengtsson
              tog upp. Vad är för närvarande Socialdemokraternas position, Carina
              Adolfsson Elgestam? Vad vill ni göra med apoteksmarknaden? Kan
              ni konstatera att en framgångsrik omreglering har skett som innebär
              att vi har ökat tillgången på läkemedel för många människor och
              gjort det lättare att få tag i nödvändiga mediciner och att ni
              därför vill medverka till att hitta praktiska och bra lösningar
              på problem som inte alltid är enkla? Eller tänker Socialdemokraterna
              fortsätta ägna sig åt det krypskytte som man för närvarande gör,
              nämligen att hitta problem i stället för att bidra till att lösa
              dem?
            </seg>
            <seg n="74bf4880">
              I glesbygd i stora delar av Sverige har vi ett vikande befolkningsunderlag.
              Det har lett till att vi oavsett regering har haft svårt att upprätthålla
              servicen överallt. Vi har haft tuffa debatter om nedläggning av
              tingsrätter och diskussioner om Försäkringskassans närvaro och
              om Posten på sin tid. Många servicefunktioner har fått det allt
              svårare att upprätthålla sin servicenivå runt om i landet, och
              enheter har försvunnit.
            </seg>
            <seg n="d9c9bbc6">
              Här har vi hittat ett sätt att skapa fler. Vi vet dock att i
              takt med en krympande befolkning blir det allt svårare att upprätthålla
              verksamhet.
            </seg>
            <seg n="bafd5ea3">
              Jag sade att det numera är betydligt färre personer som har riktigt
              långt till ett apotek. En delförklaring är att man har flyttat
              eller avlidit, för vi har en åldrande befolkning. Vi står inför
              en jättelik utmaning. Vi försöker möta det i olika sammanhang
              genom att till exempel låta handlare erbjuda service åt Systembolaget,
              apoteket och någon mer verksamhet. Det försöker vi möta genom
              att poola resurser när det gäller samhällsservice. Vi har dock
              ett problem i vissa avseenden här.
            </seg>
            <seg n="d081387a">
              Det underströks också av den tidigare apoteksledningen när det
              var monopol att det blev allt svårare att upprätthålla servicen,
              och precis som Finn Bengtsson påpekade lades det ned apotek under
              denna tid.
            </seg>
            <seg n="6547ef98">
              Glädjande nog har det tillkommit nya apotek, men ser vi framåt
              kommer vi att möta utmaningar.
            </seg>
            <seg n="a7671a4c">
              Bara för att ett apotek finns på en mindre ort betyder det inte
              att det har ekonomiska problem. En del av de apotek som finns
              i köpcentrum där det finns flera apotek kan få svårt att klara
              sig. Där blir det en hård konkurrenssituation. Många av glesbygdsapoteken
              går bra och har god lönsamhet, men alla har det inte. Här har
              vi en gemensam utmaning.
            </seg>
            <seg n="4a527981">
              I interpellationen försöker Carina Adolfsson Elgestam framställa
              det som att det inte finns någon som har ansvar. Inga apotek eller
              apoteksanställda har något specifikt samhällsansvar. Nej, det
              specifika samhällsansvaret ligger på oss politiker att ta. Vi
              måste säkerställa en rimlig nivå när det gäller apotekstäckning
              för alla personer, var de än bor i vårt avlånga land.
            </seg>
          </u>
          <note type="speaker" n="a570c45b">
            Anf. 72 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-1514d25b08e61625-2" n="68c02124">
            <seg n="14779303">
              Herr talman! Jag konstaterar att ministern inte gav något svar
              på när vi kan vänta ett besked om hur det blir i framtiden även
              om ministern inte är beredd att redogöra för det.
            </seg>
            <seg n="e3dea6db">
              Att säkerställa en trygg läkemedelsförsörjning i framtiden nämndes
              i det allra sista som ministern sade. Det var bra att det omnämndes
              över huvud taget. Det är nämligen det som den här interpellationen
              handlar om.
            </seg>
            <seg n="8438adbd">
              Det känns viktigt att i den här interpellationsdebatten peka
              på att det krävs två representanter för Alliansen för en debatt
              med en från oppositionen.
            </seg>
            <seg n="b60a2b7a">
              Ministern frågar vilka idéer Socialdemokraterna har när det gäller
              apoteken. Vi har idéer, men det är inte vi som har ansvaret. Det
              är tyvärr Göran Hägglund och Finn Bengtsson som har ansvaret i
              samhället i dag. Det är ni som inte kan redogöra för hur det blir
              med att säkerställa läkemedel och apotek i glesbygd i framtiden.
              Ni vill inte ens prata om det utan gömmer er bakom en annan debatt,
              nämligen det som är övergripande för apoteken.
            </seg>
            <seg n="4e5f1d4b">
              Min interpellation handlar om hur det blir i glesbygd. Precis
              som ministern skriver i sitt svar är det endast tre apotek som
              har tillkommit i glesbygd. Det är inte särskilt revolutionerande.
              Det är säkert så att många av apoteken i glesbygd går bra och
              att vi inte behöver oroa oss för ekonomin. Men några kommer att
              gå i konkurs. Vad ska vi göra med dem? Beskedet saknas.
            </seg>
          </u>
          <note type="speaker" n="509cac09">
            Anf. 73 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-5e872ca9875be29a-2" n="3f319775">
            <seg n="7777d522">
              Herr talman! Vi har genomfört en betydelsefull omreglering som
              innebär att tillgången på läkemedel är fantastiskt mycket större
              än tidigare. Det är enklare för människor att få tag i livsviktiga
              mediciner nu än för några år sedan.
            </seg>
            <seg n="aa309237">
              Vi har haft en bestämd plan som vi har genomfört steg för steg.
              Vi har sett till att det gjorts utvärderingar och uppföljningar
              av Konkurrensverket, Konsumentverket och Statskontoret. Riksrevisionen
              har också gjort ett arbete. Det finns mycket uppföljning. Det
              finns mycket att följa upp och vårda och kanske justera så att
              vi får den utveckling vi vill ha.
            </seg>
            <seg n="d57e369f">
              Vi har gett tydliga besked till riksdagen och till Carina Adolfsson
              Elgestam om att vi ska komma tillbaka med förslag. Det är naturligtvis
              oppositionens privilegium att säga: Vi får inga svar.
            </seg>
            <seg n="31c28121">
              Vi har sagt att vi ska komma med svar. Carina Adolfsson Elgestam
              kommer att få besked.
            </seg>
            <seg n="6c02e18d">
              Vi tycker att det är viktigt att alla människor, oavsett var
              de bor, har en rimlig tillgång till läkemedel. Alla vet att det
              är en avvägning mellan ekonomiska resurser, oavsett om vi har
              monopol eller en mer öppen marknad, och att säkerställa att apotek
              finns nära människor. Den avvägningen kommer vi alltid att behöva
              göra.
            </seg>
            <seg n="82ee45f8">
              Vi kommer inte att lägga fram några hafsiga förslag. Vi kommer
              att tänka igenom detta mycket noga. Det arbetet pågår. När tiden
              är inne och vi är färdiga kommer vi att presentera förslagen för
              riksdagen som då får möjlighet att fatta beslut med inriktning
              på att säkerställa en god läkemedelstillgång över hela landet.
            </seg>
          </u>
          <note n="e68bc6fb">
            Överläggningen var härmed avslutad.
          </note>
          <note n="d4de2b2d">
            17 § Svar på interpellation 2011/12:335 om ny start- och landningsbana
            på F 17 i Kallinge
          </note>
          <note type="speaker" n="f669c117">
            Anf. 74 Statsrådet STEFAN ATTEFALL (KD):
          </note>
          <u who="stefan_attefall_829ea5" xml:id="i-da555e22e6eb5d47-21" n="ffc23a83">
            <seg n="dcac0516">
              Herr talman! Peter Jeppsson har frågat mig när ett beslut kommer
              när det gäller ny start- och landningsbana på F 17 i Kallinge.
            </seg>
            <seg n="2f3e0a34">
              Frågan är, som Peter Jeppsson påtalar, mycket omfattande och
              rymmer ett antal komplexa frågeställningar. Det är enligt min
              mening därför viktigt att en ordentlig och noggrann beredning
              görs innan regeringen fattar beslut.
            </seg>
            <seg n="7fa61b76">
              Frågan bereds och jag kan inte föregå den gemensamma beredning
              som sker inom Regeringskansliet.
            </seg>
          </u>
          <note type="speaker" n="3fb360ae">
            Anf. 75 PETER JEPPSSON (S):
          </note>
          <u who="peter_jeppsson_497b39" xml:id="i-c0afb08b02917adf-0" n="803972a9" next="i-4f9880e2bc8e82fa-0">
            <seg n="28d5a4a7">
              Herr talman! Jag tackar statsrådet för svaret, men jag konstaterar
              att en oro sprider sig inom Försvarsmakten över att regeringsbeslutet
              om nya helikopterhangarer och ny start- och landningsbana på F
              17 i Kallinge uteblir.
            </seg>
            <seg n="b63988d4">
              Utbyggnaden av helikopterverksamheten i Kallinge är viktig för
              försvarets hela helikopterverksamhet eftersom det innebär att
              Försvarsmakten får de nya helikoptrarna på plats och därmed kan
              verka i ett nytt område så att hänsyn kan tas till gällande bullerregler
              samtidigt som verksamheten kan verka mer flexibelt under dygnets
              timmar. Med tanke på att det är en omfattande byggnation med nytt
              flygledartorn, vägar, maskinbyggnader och pipeliner för bränsle
              kommer projektet att ta ett antal år att bygga. Detta innebär
              att ett beslut borde ha tagits senast före 2011 års utgång, vilket
              bevisligen inte skedde.
            </seg>
            <seg n="f5c911fb">
              Detta sammantaget innebär att en utbyggnad i Kallinge inte enbart
              är en lokal och regional fråga utan en fråga som har stor betydelse
              för hela Sveriges försvarsförmåga. Vid tidigare frågeställningar
              har regeringen sagt att man arbetar med frågan, men till dags
              dato har inget konkret besked inkommit.
            </seg>
            <seg n="b81122f7">
              Med anledning av det vill jag fråga statsrådet när ett beslut
              i frågan kommer från regeringen.
            </seg>
            <seg n="af8fa669">
              Så löd min fråga. Vad svarar då statsrådet på detta? Samma sak
              som vid tidigare svar från regeringen då jag har ställt skriftliga
              frågor i ärendet, nämligen att frågan bereds inom Regeringskansliet.
            </seg>
            <seg n="e1e1e339">
              Den 15 februari fick jag svar från förre försvarsministern Sten
              Tolgfors i samma ärende. Svaret var att Fortifikationsverket hanterar
              byggnationen vid F 17 det är riktigt och att ärendet är under
              beredning inom Regeringskansliet.
            </seg>
          </u>
          <note n="0d91cbe0">
            Den 22 februari fick jag svar från statsrådet Attefall på en
            skriftlig fråga som handlade om samma hangarer och samma start-
            och landningsbana. Svaret löd så här: Fortifikationsverkets hemställan
            bereds inom Regeringskansliet.
          </note>
          <u who="peter_jeppsson_497b39" xml:id="i-4f9880e2bc8e82fa-0" n="803972a9" prev="i-c0afb08b02917adf-0">
            <seg n="383b2bfb">
              Inte nog med det. På denna interpellation svarar statsrådet på
              samma sätt.
            </seg>
            <seg n="195e77f2">
              När ska då statsrådet och regeringen komma med ett konkret svar,
              inom en månad, ett år eller fem år? Jag funderar på hur frågan
              ska ställas för att jag ska få ett konkret och tydligt svar. Jag
              vill påminna om att ett beslut togs i riksdagen för över åtta
              år sedan. Därför är frågan: Vad är det som behöver beredas ytterligare
              och på vilka grunder?
            </seg>
            <seg n="71f965fe">
              Jag vill ge en bakgrundsbeskrivning av ärendet för att på så
              sätt visa allvaret i frågan.
            </seg>
            <seg n="ab9f773a">
              För ca 14 månader sedan beställdes 15 stycken helikopter 16,
              så kallade Black Hawk. I maj 2013 kommer samtliga helikopter 16
              att vara levererade. Beslutet är att alla baseras på Malmen i
              Linköping och att de planerade 18 stycken helikopter 14 fördelas
              mellan Kallinge och Luleå. På flera håll har man sedan lång tid
              tillbaka insett att det är bråttom med en ny hangar i Kallinge
              i Ronneby. Det finns nämligen inte plats för helikopter 14 på
              Malmen.
            </seg>
            <seg n="ece9434b">
              Är avsikten att helikoptrarna ska stå under bar himmel eller
              under presenningar? Det är det som återstår om inte statsrådet
              kan förklara hur regeringen har tänkt.
            </seg>
            <seg n="0daf3484">
              År 2003 beslutade riksdagen att helikopterverksamheten skulle
              gå in i den nya organisationen. Med det kom beslutet om de satsningar
              som ansågs nödvändiga för detta.
            </seg>
            <seg n="97d6bd2e">
              Herr talman! Med anledning av att det inte går att planera en
              verksamhet utifrån oklarheter eller antaganden vill jag ställa
              följande frågor:
            </seg>
            <seg n="be118058">
              När kan det förväntas komma ett besked? Vad är anledningen till
              att det dröjer med besked? Varför har beskedet inte kommit ännu?
              Hur kan statsrådet försvara de gigantiska kapitalförstöringar
              som riskerar att uppstå?
            </seg>
          </u>
          <note type="speaker" n="3b917792">
            Anf. 76 ANNICKA ENGBLOM (M):
          </note>
          <u who="annicka_engblom_cb9ca3" xml:id="i-df76b4b3bdc7e30d-0" n="f8376dd9">
            <seg n="0f4ea544">
              Herr talman! Jag ska ge lite historik om helikopterverksamheten
              i Försvarsmakten som har bäring på ärendet ända till början av
              2000-talet.
            </seg>
            <seg n="0566bd0a">
              Helikopterverksamheten fick en ganska stor del av neddragningarna
              i försvarsbeslutet 2004 där man lade samman marinens och flygvapnets
              helikopterverksamhet till en. I och med omlokaliseringen och neddragningarna
              förlorade man också mycket både när det gäller kapacitet och när
              det gäller personal, bland annat tekniker. Detta är under uppbyggnad.
            </seg>
            <seg n="2e042736">
              Detta ärende har bäring till tiden innan alliansregeringen tillträdde.
              En stor del av ärendet har hanterats av den förra regeringen.
              Det är nu glädjande att alliansregeringen åter satsar på verksamheten.
              Helikopterverksamheten är en viktig och omistlig del, inte bara
              av det militära försvaret av Sverige utan även av den civila delen.
              Äntligen efter en lång försening blir det nu fler helikoptrar.
              Med de tunga helikopter 14 och de lättare helikopter 14 som är
              på ingång och med inköp av Black Hawk helikopter 16 får vi nu
              det komplement och det lyft inom helikopterverksamheten som är
              så efterfrågat.
            </seg>
            <seg n="0cacc3ed">
              Herr talman! Ärendet i fråga har också omarbetats mycket under
              tiden. Det handlar inte bara om förseningar av de olika helikoptertyperna
              utan också om införandet av en ny. Det har också varit miljöprövningar
              och finansiell oro då många satsningar har fått stå tillbaka.
              Detta har inverkat på att detta har dragit ut på tiden.
            </seg>
            <seg n="82182299">
              Men med det sagt är jag också bekymrad över att det har dragit
              ut på tiden eftersom vi nu börjar närma oss vägs ände för att
              tajma in dessa byggnationer med byggnation framför allt av det
              nya flygledartornet på Kallinge flygplats som är en civil flygplats
              av nationell betydelse. Det finns alltså inte bara försvarsimplikationer
              på detta, utan det får också effekter på den civila flygfarten
              i sydöstra Sverige som är omfattande. Detta ska också tajmas in
              med markarbeten och så vidare. Interpellanten har också beskrivit
              dessa insatser, dock inte start- och landningsbana men däremot
              helikopterplatta, som jag förmodar att interpellanten avser. Däremot
              är det väl inte fråga om en ny start- och landningsbana för hela
              flygplatsen. Det är en lite oklar rubrik på denna interpellation.
            </seg>
            <seg n="91fc5379">
              Vi ska ha respekt för att ett ärende av denna omfattning har
              dragit ut på tiden, med de nya ärendeformer som har kommit in
              under tiden. Men för att detta inte ska sätta krokben även för
              utvecklingen av den civila flygverksamheten i sydöstra Sverige,
              som är viktig för hela denna landsdel, hoppas jag nu att beredningen
              inom Regeringskansliet hastar och att vi kan gå till semestervila
              med ett besked från statsrådet och hans kolleger.
            </seg>
          </u>
          <note type="speaker" n="118b261e">
            Anf. 77 Statsrådet STEFAN ATTEFALL (KD):
          </note>
          <u who="stefan_attefall_829ea5" xml:id="i-da555e22e6eb5d47-22" n="ffc23a83">
            <seg n="b830fed7">
              Herr talman! Jag är civil- och bostadsminister och kanske inte
              den bäste att diskutera stora försvarspolitiska frågeställningar.
              Jag är i stället hyresvärd. Jag är ansvarig för Fortifikationsverket
              som alltså levererar och underhåller byggnader för försvarsändamål.
              Vi har ett sådant ärende på vårt bord där vi ska göra en mycket
              stor investering som berör komplexa försvarssystem och som berör
              många statliga myndigheter och olika delar av Regeringskansliet.
              Det är för att säkerställa att man verkligen gör en riktig och
              effektiv investering på rätt sätt, som är både ekonomiskt rimlig
              och försvarspolitiskt rimlig, som denna beredningsprocess har
              tagit sin tid.
            </seg>
            <seg n="4678884e">
              Vi är nu i den fasen att vi försöker komma till beslut så snart
              vi bara kan. Jag kan försäkra att jag också ligger på för att
              denna beredningsprocess ska avslutas så snart som möjligt. För
              närvarande kan jag inte ge ett exakt datum för detta, men arbetet
              pågår. Jag vill betona att vi talar om 650 miljoner kronor i investeringar,
              att vi talar om ett nytt helikoptersystem och att vi talar om
              många svåra frågor som berör flera statliga myndigheter. Därför
              krävs det en mycket grundlig beredning av frågorna, och ett antal
              frågor som väcks under beredningsprocessen måste också besvaras
              innan man kan gå vidare med nästa frågeställning. Detta har tagit
              sin tid.
            </seg>
            <seg n="ec6b0642">
              Jag kan förstå att det kan väcka oro och osäkerhet och kanske
              frustration ibland när man inte tycker att beslut kommer tillräckligt
              snabbt. Men det är en grundlig process som pågår där man vänder
              och vrider på alla stenar för att kunna ha ett väl underbyggt
              beslut när den dagen kommer. Jag hoppas att den dagen kommer så
              snart som möjligt, men jag kan, som sagt, inte ge en exakt tidsplan
              för detta.
            </seg>
          </u>
          <note type="speaker" n="092e5895">
            Anf. 78 PETER JEPPSSON (S):
          </note>
          <u who="peter_jeppsson_497b39" xml:id="i-ba6cf1c797e60cb5-0" n="803972a9">
            <seg n="25acbfb2">
              Herr talman! Jag ska börja med att förtydliga en sak. Detta handlar
              om en hangar men också om en start- och landningsbana. Man kanske
              ska kalla det för platta för helikopter. Men det är detta det
              gäller, och det står i min interpellation.
            </seg>
            <seg n="decd972e">
              Jag har stor respekt för statsrådets område och att allt inte
              kan finnas på plats. Detta är en fråga som kanske skulle ligga
              inom Försvarsdepartementet, men nu är det inte så.
            </seg>
            <seg n="aa406959">
              Jag ska ta upp tråden där jag slutade i mitt förra inlägg. År
              2008 fanns det en hemställan från Fortifikationsverket och från
              Försvarsmakten om att få bygga en ny hangar på F 17 i Kallinge
              för helikopter. Hemställan togs tillbaka på grund av den omfattande
              ekonomiska krisen under 2008. En ny hemställan lämnades in i april
              2011 om att få påbörja omprojekteringen och därefter byggnation.
            </seg>
            <seg n="b643c14f">
              Hur ser det ut framöver? Jo, i december 2014 disponeras 33 medeltunga
              helikoptrar i Sverige, och utan åtgärder finns det hangarplats
              till endast 13 av dem.
            </seg>
            <seg n="fd5900a1">
              Det finns ett stort antal argument utan inbördes ordning för
              ett snabbt beslut angående byggnation av helikopterhangar med
              mera i Kallinge.
            </seg>
            <seg n="2551509f">
              När det gäller riksdagsbeslutet vill jag vända mig till Annicka
              Engblom lika mycket som till statsrådet. Beslutet att investera
              i Kallinge för utökad helikopterverksamhet togs i december 2003
              i samband med att försvarsbeslutet 2004 klubbades igenom. Inget
              har hänt. Mot bakgrund av detta beslut är ett miljötillstånd för
              verksamheten utarbetat och beviljat, helikoptrar anskaffade och
              under leverans samt personal utbildad.
            </seg>
            <seg n="4e8c4a7f">
              Beträffande samförstånd är både ÖB och generaldirektören för
              Fortifikationsverket överens om behovet och nödvändigheten av
              investeringarna i Kallinge och även i Luleå för den delen.
            </seg>
            <seg n="2a7db63e">
              I fråga om den platsbrist som tidigare har redovisats är för
              närvarande 13 hangarplatser för 33 medeltunga helikoptrar tillgängliga.
            </seg>
            <seg n="a182d336">
              Det tog fyra år att erhålla miljötillstånd för den utökade verksamheten
              i Linköping och cirka fyra år för verksamheten i Kallinge. Det
              kommer att ta lika lång tid om tillstånd ska inhämtas på annan
              plats av någon anledning.
            </seg>
            <seg n="01d8f44b">
              Det som gör det ytterligare besvärande är att tillståndet erhölls
              under 2011, och i förbehållen sägs det att verksamheten måste
              påbörjas senast fem år efter beslutet annars ska nytt tillstånd
              sökas med allt vad det innebär i tid.
            </seg>
            <seg n="ec4b9818">
              Projektering och tillfälliga åtgärder i Kallinge är i princip
              helt klara och har kostat över 20 miljoner kronor.
            </seg>
            <seg n="c10fd4f4">
              Byggtiden för hangar i Kallinge, från spadtag till att verksamheten
              kan påbörjas, är två och ett halvt till tre år. Påbörjas denna
              byggnation hösten 2012 är hangaren tillgänglig tidigast vid årsskiftet
              2014/15 eller mer troligt något senare.
            </seg>
            <seg n="a81ada4d">
              Enligt Fortifikationsverket krävs det minst tre månaders upphandling
              för ett så omfattande projekt.
            </seg>
            <seg n="0fa85efe">
              Om ordinarie basering ska ske på ytterligare en ny plats krävs
              det miljötillstånd tre till fyra år, projektering 18 månader,
              upphandling tre till sex månader, byggtid två till tre år samt
              personal fem till åtta år. Följaktligen talar vi om sju till tio
              år innan ny verksamhetsort kan börja verka optimalt.
            </seg>
            <seg n="e393773c">
              De nuvarande hangarerna byggdes 1944 och fyller följaktligen
              70 år om två år. De är visserligen renoverade i flera etapper,
              men de tillåter endast helikopter 14-flygning i begränsad omfattning
              i ungefär två års tid.
            </seg>
            <seg n="e473de2a">
              Detta är alltså mycket allvarligt. Jag tror att det viktigaste
              egentligen är kombinationen med den sjöoperativa delen. Den ska
              levereras 2014 och kunna samverka med marina enheter till havs.
              Helikopterpersonalen finns på plats i Kallinge. Vi eftersträvar
              verkligen ett besked snarast, statsrådet.
            </seg>
          </u>
          <note type="speaker" n="008961f9">
            Anf. 79 ANNICKA ENGBLOM (M):
          </note>
          <u who="annicka_engblom_cb9ca3" xml:id="i-df76b4b3bdc7e30d-1" n="f8376dd9">
            <seg n="3c515f4d">
              Herr talman! Ja, det är helt riktigt att statsrådet Attefall
              som sagt är hyresvärd i detta fall. Han är det inte personligen,
              men han basar över den myndighet som har ansvaret.
            </seg>
            <seg n="3761720c">
              Jag skulle kunna stå här och använda mina två minuter åt att
              säga att mitt hjärta, som finns i försvarsfrågorna, delar den
              beskrivning som interpellanten har haft innan vad gäller själva
              verksamheten. Den delar jag till fullo. Men för att rikta sig
              till statsrådet Attefalls jurisdiktion vill jag lägga till den
              byggkloss som gäller den civila delen av flygplatsen i Kallinge.
            </seg>
            <seg n="73aa902b">
              Det är en blomstrande verksamhet. Den är en av få flygplatser
              som inte tillhör de stora orterna som växer. Jag pendlar därifrån,
              fram och tillbaka varje tisdag och torsdag till mitt uppdrag här
              i riksdagen. Vi har två civila flyglinjer som trafikerar flygplatsen
              både SAS och Blekingeflyg, som tillhör Sverigeflyg. Det är fulla
              plan som går fram och tillbaka flera gånger om dagen. Det är en
              verksamhet som är oerhört viktig för den sydöstra delen av Sverige.
              Det är ett hjärta som pumpar i hela näringslivet i sydöstra Sverige.
            </seg>
            <seg n="2ee1e123">
              Därav kommer min inriktning i detta, nämligen att understryka
              vikten av att inte bara den militära delen självklart ska fungera
              utan även den civila delen. Där är huvudsaken flygtornet, som
              enligt uppgift faller för åldersstrecket redan under nästa år.
              Det är jag lite fundersam över.
            </seg>
          </u>
          <note type="speaker" n="22877886">
            Anf. 80 Statsrådet STEFAN ATTEFALL (KD):
          </note>
          <u who="stefan_attefall_829ea5" xml:id="i-da555e22e6eb5d47-23" n="ffc23a83">
            <seg n="dc9eb1bd">
              Herr talman! Både Peter Jeppsson och Annicka Engblom radade upp
              en rad olika argument för varför det måste bli ett besked så snart
              som möjligt, och jag kan dela detta.
            </seg>
            <seg n="1a565971">
              Jag lovar att jobba vidare för att vi snabbt ska kunna komma
              till beslut. Men, återigen: Jag har två myndigheter under mig.
              Det är två statliga fastighetsmyndigheter, Fastighetsverket och
              Fortifikationsverket. I båda fallen gör vi de investeringar våra
              hyresgäster vill ha, och vi gör dem efter noggrann prövning. På
              samma sätt sker också detta.
            </seg>
            <seg n="2555f470">
              Innan man drar i gång en sådan stor och komplex fråga, med stora
              och omfattande investeringar som också är kopplade till stora
              försvarspolitiska överväganden, måste man veta att man har alla
              frågetecken uträtade, alla papper på bordet och okej från alla
              berörda instanser. Då går man till beslut och börjar en investering.
              Så fungerar det i många ärenden, och så fungerar det självklart
              även i dessa frågor.
            </seg>
            <seg n="dc2870cd">
              Det är komplexa frågor som innehåller många olika aspekter. Beredningsarbetet
              fortgår som sagt, och jag har så sent som denna vecka försökt
              att efterhöra hur läget ser ut. Jag märker att frågan går framåt,
              men jag kan alltså inte ge en exakt tidsplan för när vi kan ge
              ett tydligt besked. Strävan är dock självklart att vi ska kunna
              reda ut frågan, ta ett beslut och ge ett tydligt besked så snart
              det bara går.
            </seg>
            <seg n="bf7f19db">
              De mer försvarspolitiska aspekterna i detta kan jag inte och
              bör jag inte heller ge mig in på och diskutera, eftersom de inte
              ligger på mitt bord. Jag kan ta ansvar för att vi så snabbt som
              möjligt ger ett besked och utifrån Fortifikationsverkets mandat
              gör de uppgifter vi får i uppdrag att göra som hyresvärd i denna
              typ av frågor. Jag lovar att ta med mig era synpunkter och självklart
              att bidra till att beredningsprocessen går så skyndsamt som möjligt.
            </seg>
          </u>
          <note type="speaker" n="ef4b7289">
            Anf. 81 PETER JEPPSSON (S):
          </note>
          <u who="peter_jeppsson_497b39" xml:id="i-ba6cf1c797e60cb5-1" n="803972a9">
            <seg n="12150859">
              Herr talman! Jag är självfallet glad över att statsrådet lovar
              att jobba för detta. Det är jag tacksam för. Jag hoppas också
              självfallet att det finns en dialog mellan statsrådet och försvarsministern.
            </seg>
            <seg n="6377d23f">
              Jag funderar dock lite grann över dröjsmålet. Beror det på ekonomiska
              skäl, eller finns det andra orsaker? Skulle det vara andra orsaker,
              som annan stationeringsort, vill jag bara säga att det för att
              bedriva flygverksamhet med helikopter krävs ett omfattande stöd.
              Det handlar om vädertjänst, flygtrafikledning, fälthållning, basräddning,
              bevakning med mera. I Ronneby, Kallinge och Luleå delas dessa
              kostnader mellan Försvarsmakten och Swedavia, och inom Försvarsmakten
              mellan JAS 39 Gripen och helikoptersystemet.
            </seg>
            <seg n="f595a7bd">
              Ett beslut att inte bygga en ny hangar för helikopterflottiljen
              inom Ronneby garnison skulle uppenbarligen få mycket omfattande
              konsekvenser, inte bara för helikopterflottiljen utan även för
              F 17 och hela Ronneby garnison. Det tidigare beslutade Ronnebypaketet
              är en helhet där flera av de ingående delprojekten hänger intimt
              samman. Det har med kostnadseffektivitet att göra också.
            </seg>
            <seg n="91d0f5c0">
              Jag kan bara konstatera att jag inte fick de svar jag önskade.
              När kommer ett besked? Jag har full respekt för statsrådets situation.
              Det är som jag sade; egentligen tycker jag själv att frågan kanske
              borde höra hemma inom Försvarsdepartementet som en helhetssak
              med rikets säkerhet och allt vad det innebär. Därför återstår
              för mig att helt enkelt återkomma till försvarsministern med en
              interpellation om särfrågorna vad gäller helikopter.
            </seg>
          </u>
          <note type="speaker" n="a4231c06">
            Anf. 82 Statsrådet STEFAN ATTEFALL (KD):
          </note>
          <u who="stefan_attefall_829ea5" xml:id="i-da555e22e6eb5d47-24" n="ffc23a83">
            <seg n="69a38ee6">
              Herr talman! Jag tror att det är viktigt att reda ut ansvarsförhållandet
              på de olika myndigheterna.
            </seg>
            <seg n="826a79f4">
              Jag tror att det är viktigt att slå vakt om att vi har en ordning
              där vi i detta fall har två myndigheter som har betydande fastighetsinnehav
              och är hyresvärdar för en rad andra statliga myndigheter. Vi är
              exempelvis inom Fastighetsverkets ram hyresvärd för hovet, men
              vi har inte ansvar för hovets apanage. Vi är hyresvärd för Regeringskansliet,
              men det är inom Regeringskansliets egen budget tjänsterna köps
              och hyran betalas till Fastighetsverket.
            </seg>
            <seg n="33b80663">
              Detta är för att vi ska få en professionell och strukturerad
              fastighetsförvaltning som är effektiv ur olika aspekter. I annat
              fall skulle vi lägga ut fastigheterna på alla olika myndigheter,
              och de skulle själva både bedriva verksamheter och vara professionella
              fastighetsförvaltare. Vi vet av erfarenhet att det är svårt att
              klara av många olika uppgifter. Därför blir det denna rollfördelning,
              och därför blir också dessa frågor uppdelade på olika departement.
            </seg>
            <seg n="47faf967">
              I detta fall är det en rad olika myndigheter och en rad olika
              delar av Regeringskansliet som är inblandade i processen och bereder
              frågorna. Som sagt: Så fort vi är klara med beredningsprocessen
              kan vi också ge ett tydligt besked även om hur denna investering
              kan dras i gång och exakt när. Jag lovar att ta med mig synpunkterna
              och det engagemang interpellanten och meddebattören visar upp
              och helt enkelt se till att vi så skyndsamt som möjligt kan komma
              till ett beslut och därmed också ge besked i frågan.
            </seg>
          </u>
          <note n="e68bc6fb">
            Överläggningen var härmed avslutad.
          </note>
          <note n="d7860fef">
            18 § Bordläggning
          </note>
          <note n="7dced76c">
            Anmäldes och bordlades
          </note>
          <note n="56f6c7fe">
            19 § Anmälan om interpellationer
          </note>
          <note n="b26f746a">
            Anmäldes att följande interpellationer framställts
          </note>
          <note n="37ced4b5">
            den 7 maj
          </note>
          <note n="52890b82">
            Annika Lillemets
          </note>
          <note n="5ec536d1">
            Hans Linde
          </note>
          <note n="50502f8f">
            den 8 maj
          </note>
          <note n="5185dfef">
            Raimo Pärssinen
          </note>
          <note n="43fac69f">
            Carina Adolfsson Elgestam
          </note>
          <note n="6a2345fb">
            Per Bolund
          </note>
          <note n="f9bc7f82">
            Interpellationerna redovisas i bilaga som fogats till riksdagens
            snabbprotokoll tisdagen den 22 maj.
          </note>
          <note n="4e957107">
            20 § Anmälan om frågor för skriftliga svar
          </note>
          <note n="d7c30d92">
            Anmäldes att följande frågor för skriftliga svar framställts
          </note>
          <note n="16acd9e2">
            den 4 maj
          </note>
          <note n="f939b370">
            Amineh Kakabaveh
          </note>
          <note n="ace9588e">
            Martin Andreasson
          </note>
          <note n="69f88eb3">
            Roger Haddad
          </note>
          <note n="37ced4b5">
            den 7 maj
          </note>
          <note n="0d089338">
            Hans Backman
          </note>
          <note n="50502f8f">
            den 8 maj
          </note>
          <note n="72564983">
            Krister Örnfjäder
          </note>
          <note n="a6eda0a0">
            Frågorna redovisas i bilaga som fogats till riksdagens snabbprotokoll
            tisdagen den 22 maj.
          </note>
          <note n="5bd69fc9">
            21 § Anmälan om skriftliga svar på frågor
          </note>
          <note n="41355648">
            Anmäldes att skriftliga svar på följande frågor inkommit
          </note>
          <note n="16acd9e2">
            den 4 maj
          </note>
          <note n="8c74a5d0">
            Åsa Lindestam
          </note>
          <note n="59b72497">
            Thoralf Alfsson
          </note>
          <note n="37ced4b5">
            den 7 maj
          </note>
          <note n="88e67239">
            Shadiye Heydari
          </note>
          <note n="fdb4a50d">
            Svar 2011/12:550 redovisas i bilaga som fogats till riksdagens
            snabbprotokoll tisdagen den 8 maj.
          </note>
          <note n="4a0ed53a">
            Övriga svar redovisas i bilaga som fogats till riksdagens snabbprotokoll
            tisdagen den 22 maj.
          </note>
          <note n="564cdd89">
            22 § Kammaren åtskildes kl. 19.17.
          </note>
          <note n="e0776ac7">
            Förhandlingarna leddes
          </note>
          <note n="86d50165">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
