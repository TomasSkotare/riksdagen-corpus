<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--99</head>
          <docDate when="2011-04-18">2011-04-18</docDate>
        </div>
      </front>
      <body>
        <div>
          <note n="c9921094">
            ﻿
          </note>
          <note n="5ca03aa5">
            Riksdagens protokoll
          </note>
          <note n="d73205ff">
            2011/12:99
          </note>
          <note type="date" n="d60d20ce">
            Onsdagen den 18 april
          </note>
          <note n="82950c44">
            Kl. 09:00 - 20:51
          </note>
          <note n="4d622712">
            1 § Justering av protokoll
          </note>
          <note n="cd9dbd96">
            Justerades protokollet för den 12 april.
          </note>
          <note n="93ec5067">
            2 § Ledighet
          </note>
          <note n="9ce814d9">
            Förste vice talmannen meddelade att Lena Olsson (V) ansökt om
            ledighet under tiden den 18 april20 maj.
          </note>
          <note n="8d71e750">
            Kammaren biföll denna ansökan.
          </note>
          <note n="8bd45d3c">
            Förste vice talmannen anmälde att Leif Lindström (V) skulle tjänstgöra
            som ersättare för Lena Olsson.
          </note>
          <note n="fff812d5">
            3 § Fortsatt ledighet
          </note>
          <note n="4e786443">
            Förste vice talmannen meddelade att Gunnar Andrén (FP) ansökt
            om fortsatt ledighet under tiden den 21 april20 maj.
          </note>
          <note n="8d71e750">
            Kammaren biföll denna ansökan.
          </note>
          <note n="ae5097b9">
            Förste vice talmannen anmälde att Martin Andreasson (FP) skulle
            fortsätta att tjänstgöra som ersättare för utbildningsminister
            Jan Björklund (FP) under Gunnar Andréns ledighet.
          </note>
          <note n="a210a157">
            4 § Anmälan om kompletteringsval
          </note>
          <note n="a013671f">
            Förste vice talmannen meddelade
          </note>
          <note n="711c7af9">
            att Folkpartiet liberalernas riksdagsgrupp anmält Martin Andreasson
            som suppleant i finansutskottet, skatteutskottet och EU-nämnden
            under Gunnar Andréns ledighet och
          </note>
          <note n="9abbc31a">
            att Socialdemokraternas riksdagsgrupp på grund av uppkommen vakans
            anmält Berit Högman som suppleant i kulturutskottet.
          </note>
          <note n="518da247">
            Förste vice talmannen förklarade vald under tiden den 21 april20
            maj till
          </note>
          <note n="8ed3a3f7">
            suppleant i finansutskottet
          </note>
          <note n="1b7d6212">
            suppleant i skatteutskottet
          </note>
          <note n="f2e782c0">
            suppleant i EU-nämnden
          </note>
          <note n="6210d3fe">
            Förste vice talmannen förklarade vald till
          </note>
          <note n="4205393e">
            suppleant i kulturutskottet
          </note>
          <note n="127aad7d">
            5 § Meddelande om aktuell debatt
          </note>
          <note n="928a17f8">
            Förste vice talmannen meddelade att på begäran av Sverigedemokraternas
            riksdagsgrupp skulle en aktuell debatt om polisen anordnas fredagen
            den 11 maj kl. 9.00 .
          </note>
          <note n="78b37c00">
            Från regeringen skulle justitieminister Beatrice Ask (M) delta.
          </note>
          <note n="c703d8d5">
            Den inkomna skrivelsen hade följande lydelse:
          </note>
          <note n="15a80463">
            Begäran om aktuell debatt om polisen
          </note>
          <note n="4ed4d8c8">
            Frågor som berör brottsbekämpning i allmänhet och polisen i synnerhet
            har varit mycket förekommande i media den senaste tiden. I slutet
            av 2011 kom riksrevisionen med rapporten Att hantera brottmål
            effektivt En utmaning för regeringen och rättsväsendet. I rapporten
            konstaterar man att polisen och andra delar av rättsväsendet inte
            har blivit effektivare trots att denna och tidigare regeringar
            har ökat anslagen från 24,5 miljarder till 36 miljarder.
          </note>
          <note n="f5f36fa8">
            På åtta år har vi fått 3 000 nya poliser men bara vid 18 procent
            av de anmälda brotten har man lyckats knyta en misstänkt till
            gärningen. Tiden från att en polisanmälan lämnas in tills att
            ärendet avslutats har bara kortats ytterst marginellt. Samma problem
            som fanns inom polisen i början av 2000-talet finns fortfarande
            kvar. Forskare, fackförbund och utomstående har varnat för att
            polisen idag arbetar allt för mycket med tidsödande byråkrati
            framför att syssla med att lösa brott. Olika undersökningar har
            visat att polisen idag ägnar en sensationellt liten del av sina
            resurser åt att synas i den offentliga miljön. Rikspolisstyrelsen
            har inkommit med nya antagningskrav för den svenska polisutbildningen
            där många krav antingen sänks eller helt tas bort. I nordisk jämförelse
            skiljer Sverige idag ut sig som det land som ställer lägst antagningskrav
            för polisutbildningen.
          </note>
          <note n="5f4edfaa">
            Under föregående vecka överlämnade Polisorganisationskommittén
            sitt betänkande om en sammanhållen nationell polismyndighet vilket
            skapar intressant underlag för en diskussion.
          </note>
          <note n="02cd3a8a">
            Sammantaget talar detta för intressanta uppslag för en debatt
            varför Sverigedemokraterna begär att riksdagen anordnar en aktuell
            debatt rörande polisens prestation, arbetsmetoder och organisation.
          </note>
          <note n="9fe0c868">
            Björn Söder
          </note>
          <note n="ea06a723">
            6 § Anmälan om fördröjda svar på interpellationer
          </note>
          <note n="64e8f8d9">
            Till riksdagen hade inkommit följande skrivelser:
          </note>
          <note n="1734343b">
            Interpellation 2011/12:316
          </note>
          <note n="9a6d8b21">
            Interpellation 2011/12:316 EU och moms för ideell sektor
          </note>
          <note n="2fa63b5f">
            Interpellationen kommer att besvaras fredagen den 11 maj 2012.
          </note>
          <note n="319d9e48">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="c9df7c8f">
            Rikard Jermsten
          </note>
          <note n="bb502d4d">
            Interpellation 2011/12:318
          </note>
          <note n="85ded599">
            Interpellation 2011/12:318 Trängselskatt även för utländska fordon
            i Göteborg
          </note>
          <note n="2fa63b5f">
            Interpellationen kommer att besvaras fredagen den 11 maj 2012.
          </note>
          <note n="319d9e48">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="c9df7c8f">
            Rikard Jermsten
          </note>
          <note n="dbfb752e">
            Interpellation 2011/12:319
          </note>
          <note n="7c79be30">
            Interpellation 2011/12:319 Politik för lycka
          </note>
          <note n="2fa63b5f">
            Interpellationen kommer att besvaras fredagen den 11 maj 2012.
          </note>
          <note n="319d9e48">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="c9df7c8f">
            Rikard Jermsten
          </note>
          <note n="d8a4138d">
            7 § Anmälan om inkommen faktapromemoria om förslag från Europeiska
            kommissionen
          </note>
          <note n="f771f09b">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="bae21f0d">
            KOM(2012)93
          </note>
          <note n="cf078713">
            KOM(2012)94
          </note>
          <note n="a61e7626">
            8 § Hänvisning av ärenden till utskott
          </note>
          <note n="c83a4c37">
            Föredrogs och hänvisades
          </note>
          <note n="377bf978">
            9 § Förnyad bordläggning
          </note>
          <note n="1babc4d3">
            Föredrogs och bordlades åter
          </note>
          <note n="25f5662e">
            10 § Internationell hållbar utveckling
          </note>
          <note n="4b0f4bd7">
            Föredrogs
          </note>
          <note type="speaker" n="df5b1ef2">
            Anf. 1 DÉSIRÉE LILJEVALL (S):
          </note>
          <u who="desiree_liljevall_d1fbfb" xml:id="i-079c39d401487416-0" n="fe681079">
            <seg n="7b2ddcab">
              Fru talman! Högt uppe i de solbelysta trädtopparna i Javas djupa
              djungler lever de märkliga och svåråtkomliga grodhannarna. De
              lever en slö och obekymrad tillvaro bland grenar och löv, och
              det finns egentligen bara en enda sak som kan få dessa gröna gentlemän
              att överge trädtopparna och segelflyga de femtio meterna ner till
              marken: parningssugna honor . När parningen på marken är över
              klättrar grodherrarna upp till sina trädtoppar igen. Där ligger
              de och steker sig i solgasset tills lusten att flyga ramlar över
              dem igen.
            </seg>
            <seg n="94ea7941">
              Fru talman! Frågan är hur länge dessa grodor får leva det ljuva
              livet. Allt tyder nämligen på att en tredjedel av alla groddjur
              kommer att försvinna inom en snar framtid. Anledningen till massutdöendet
              stavas, inte helt oväntat, klimat- och miljöförändringar.
            </seg>
            <seg n="f157c26a">
              Världens grodor är dock inte de enda som riskerar att gå en dyster
              framtid till mötes på grund av klimatförändringarna. Enligt Världsnaturfonden
              är läget allvarligt för leoparden, elefanten, noshörningen, orangutangen,
              bergsgorillan och den direkt utrotningshotade tigern. Av den finns
              det bara 3 200 individer kvar allt beroende på klimatförändringarna.
            </seg>
            <seg n="c1f508f8">
              Även människor drabbas av klimatförändringarna. Tropiska cykloner,
              skyfall, stormsvallvågor, torka och översvämningar tvingar folk
              från deras liv på landsbygden in till städerna. Dessa städer växer
              så det knakar och blir megastora rekordsnabbt. Det är knappt att
              befolkningsstatistiken hinner med. Människan har blivit en urban
              art Homo sapiens har blivit Homo urbanus.
            </seg>
            <seg n="7623155f">
              Ett exempel på en sådan megastad är Dhaka i Bangladesh. Där lever
              14 miljoner människor. Det är en fördubbling på nästan tio år,
              och prognoser visar att huvudstaden kommer att fördubblas ytterligare
              en gång inom det närmaste årtiondet. Det gör platsen till en av
              jordens mest tätbefolkade. Det blir tre Sverige i en och samma
              stad.
            </seg>
            <seg n="b781f226">
              Varje dag väller hundratusentals klimatflyktingar in i Dhaka.
              De flesta bosätter sig i stadens slumområden och försöker klara
              att överleva på gatan. Staden, som både omgärdas och genomkorsas
              av vatten, tampas med stigande vattennivåer och mer regn. Det
              är svårt för människorna att leva normalt med vatten upp till
              knäna. De får i sig förorenat vatten och förorenad mat. Sjukhusen
              är överfulla av diarrépatienter, och dödstalen stiger.
            </seg>
            <seg n="1b69043f">
              Läget är också allvarligt i Västafrika och Sahelregionen. Där
              har torkan tagit ett fast grepp om befolkningen och beräknas bli
              mer långvarig än normalt. Ungefär 15,6 miljoner människor har
              i dagsläget osäker tillgång till mat. Närmare en miljon barn löper
              risk att bli allvarligt undernärda. Även här ses klimatförändringarna
              som den större boven i dramat.
            </seg>
            <seg n="3096783b">
              Fru talman! Klimatförändringar och miljöpåverkan är några av
              de största utmaningarna som världen står inför i dag. Vi måste
              lära oss att leva inom planetens gränser. Det kräver att vi förändrar
              våra konsumtions- och produktionsmönster. Det kräver också att
              vi fördelar makt och resurser rättvist. Säcken som knyter ihop
              detta kan vara ekonomin. Den ekonomiska tillväxten får inte ske
              på bekostnad av ekologiska värden. Samtidigt måste miljöarbetet
              ske i samklang med ekonomisk tillväxt och utveckling av välfärden.
            </seg>
            <seg n="035c5015">
              Detta är kärnan i arbetet med hållbar utveckling. Den kräver
              att det finns balans mellan den ekonomiska, sociala och miljömässiga
              utvecklingen, och arbetet måste ske på såväl lokal och nationell
              nivå som europeisk och global nivå. Vi socialdemokrater tycker
              att det är viktigt att FN aktivt tar ledningen i arbetet med hållbar
              utveckling. Därför är vi särskilt glada åt den stora FN-konferens,
              Rio + 20, som hålls i Rio de Janeiro kring midsommar och samlar
              50 000 personer från hela världen.
            </seg>
            <seg n="c4a9162a">
              Jag har själv den stora förmånen att tillsammans med min kollega
              i utrikesutskottet, Kerstin Lundgren, få åka dit som två av riksdagens
              sex representanter. Rio + 20-konferensen, som behandlar hållbar
              utveckling och fattigdomsbekämpning, är ett ypperligt tillfälle
              för oss svenska politiker att lyfta fram hållbar utveckling i
              alla dess dimensioner och visa att Sverige kan och att Sverige
              vill.
            </seg>
            <seg n="fb50ed69">
              Fru talman! Klimatförändringarna får folk att fly landsbygden
              och flytta till städerna. Beräkningar visar att tre av fyra människor
              i världen kommer att bo i städer inom några få decennier.
            </seg>
            <seg n="0824e394">
              Samtidigt gör världens megastäder att klimatsituationen förvärras.
              Den större delen av växthusutsläppen hänger just ihop med stadsliv.
            </seg>
            <seg n="4cec54ce">
              I Nigerias megastad Lagos, med sina uppskattningsvis 16 miljoner
              invånare, håller gatorna på att kvävas. Sju miljoner människor
              färdas dagligen med kollektivtrafik. Ytterligare tre miljoner
              sitter i bilar. Infrastrukturen med sitt virrvarr av vägar och
              broar är kraftigt överbelastad. Hela tiden pumpar trafiken ut
              mer avgaser som orsakar klimatförändringar.
            </seg>
            <seg n="1f9fc42a">
              Vi biter oss själva i svansen.
            </seg>
            <seg n="97a75d08">
              För Bangladeshs huvudstad Dhaka är situationen kritisk. Varje
              år blir översvämningarna värre. Det finns dessutom ett ständigt
              hot av geologiska naturfenomen som jordbävningar och flodvågskatastrofer.
              Antalet klimatflyktingar till megastaden gör bara saken värre.
              För att rädda Dhaka måste människoströmmen till slummen kontrolleras.
              Människor måste få hjälp att anpassa sig till det nya, förändrade
              klimatet. Det är redan på gång i Bangladesh. Skydd mot översvämningarna
              byggs, och nya grödor tas fram. Folk går också sakta över från
              risodling till skaldjursodling i saltvatten och till hushållning
              av ankor som kan simma i stället för höns. Sverige och Sida finns
              med i det här arbetet.
            </seg>
            <seg n="ddc296cf">
              Fru talman! Det krävs en kraftig minskning av växthusgaser för
              att stabilisera jordens klimat. Även om läget är allvarligt är
              jag övertygad om att det med rätt insatser och rätt resurser inte
              är hopplöst, varken för de segelflygande grodorna i Java eller
              för människorna i Bangladesh och Sahel.
            </seg>
            <seg n="7da5f4f5">
              Det går att omvandla klimathotet till klimathoppet.
            </seg>
          </u>
          <note n="5a753d62">
            Därmed, fru talman, önskar jag yrka bifall till reservation 1.
          </note>
          <note type="speaker" n="b49cf5ad">
            Anf. 2 BODIL CEBALLOS (MP):
          </note>
          <u who="bodil_ceballos_9366f3" xml:id="i-33338c293a70e33c-0" n="afbf757b">
            <seg n="ef9dc2c1">
              Fru talman! Socialdemokraterna, Miljöpartiet och Vänstern har
              lämnat både en gemensam reservation, den som Désirée Liljevall
              tog upp, och ett särskilt yttrande till dagens betänkande om internationell
              miljöpolitik. Jag kommer att fokusera i huvudsak på yttrandet.
            </seg>
            <seg n="e9642f6c">
              Utöver det vi är överens med majoritetens ledamöter om vill vi
              särskilt lyfta fram att Rio + 20 är ett mycket viktigt tillfälle
              att lyfta fram hållbar utveckling i alla dess dimensioner. Vi
              talar i vårt yttrande bland annat om ekologiska fotavtryck med
              grund i att vi alla måste lära oss att leva inom planetens gränser
              rent miljömässigt. Socialt måste fördelningen av makt och resurser
              i världen bli mycket mer rättvis, och ekonomin kan, precis som
              Désirée också sade, vara det verktyg som knyter ihop säcken.
            </seg>
            <seg n="55ba53cc">
              Det är viktigt att vi börjar tala om ekologiska fotavtryck för
              att synliggöra den globala snedfördelningen av både resurser och
              miljöutrymme. Vi lyfter också fram frågan om mark och vatten och
              att Sverige borde vara en stark röst både inom EU och internationellt
              för att fästa uppmärksamhet på den rådande ojämlika maktsituationen.
              Den gör till exempel att fattiga länder tvingas till privatiseringar
              av vatten för att få lån via Världsbanken. Vatten är en mänsklig
              rättighet.
            </seg>
            <seg n="6cf6a99e">
              Det finns också en problematik i frågan om markanvändning med
              i många fall osäkra ägarförhållanden, förutom att en ökande köttkonsumtion
              i den rikare delen av världen och uttaget av biobränsle ger ett
              förändrat tryck på markanvändningen.
            </seg>
            <seg n="9b47381d">
              Den nödvändiga omställningen till en grön ekonomi kräver ett
              mer intensivt internationellt samarbete inom forskningen. Den
              gröna ekonomin måste fyllas med innehåll.
            </seg>
            <seg n="ce726e5e">
              Fru talman! Vi ser positivt på regeringens ambition att sätta
              ett pris på ekosystemstjänster. Det är bra att vi är överens om
              vikten av att utveckla ekonomiska styrmedel som rättar till marknadens
              misslyckanden och integrerar naturkapitalet i de ekonomiska räkenskaperna.
            </seg>
            <seg n="8a5bd616">
              Regeringens vilja att avveckla handelshinder för hållbara produkter
              är också välkommen. Överlag behöver handelshinder mot u-länderna
              avvecklas, inte minst inom EU:s jordbrukspolitik. Det behöver
              dock kompletteras med ett arbete för en rättvis handel där kriterier
              för miljö och mänskliga rättigheter beaktas.
            </seg>
            <seg n="fe92dde5">
              Vi tycker att det är bra att lyfta fram näringslivets roll och
              samverkan mellan privat och offentlig sektor, men vi menar att
              Sverige tydligare bör lyfta fram också civilsamhällets roll både
              i förhandlingarna och i den fortsatta processen.
            </seg>
            <seg n="501a4fd9">
              Målsättningarna om ansvarsfullt företagande, där såväl miljö
              som sociala och fackliga frågor ingår, bör kompletteras med bindande
              regler och möjlighet till ansvarsutkrävande. Det räcker inte med
              det frivilliga Corporate Social Responsibility som regeringen
              är så väldigt förtjust i.
            </seg>
            <seg n="a61ba336">
              Fru talman! Rio + 20 är ett tillfälle då vi konkret kan börja
              ta itu med några av de skadliga subventioner som kräver internationella
              överenskommelser. En typisk sådan subvention är skattebefrielse
              för flygbränsle.
            </seg>
            <seg n="897d60dd">
              Många av dagens miljöskadliga subventioner har dessutom negativa
              fördelningseffekter eftersom de går till förhållandevis mer välbeställda
              grupper som redan har råd att flyga, köra bil och så vidare. Utfasningen
              av miljöskadliga subventioner måste ske på ett sådant sätt att
              den inte försvårar för utsatta grupper att få tillgång till ren
              energi och möjlighet att förflytta sig.
            </seg>
            <seg n="2cabd98d">
              Principerna bakom grön ekonomi bör också omfatta bevarande och
              hållbart nyttjande av marina resurser. Världshaven är ett praktexempel
              på en global fråga som kräver globala lösningar. Sverige bör driva
              på för en internationell konvention eller motsvarande om hållbar
              havsförvaltning för att få ett slut på dagens ohållbara plundring
              av havets resurser.
            </seg>
            <seg n="68b63adb">
              Jag vill särskilt betona vikten av att skydda Arktis mot exploatering.
              Jag har i många sammanhang tagit upp det absurda i att företag
              och länder i dag på grund av klimatförändringarnas påverkan på
              ismassorna och den stora avsmältningen nu vädrar morgonluft. De
              får ännu större möjligheter att sko sig genom att använda ännu
              mer olja för att förstöra klimatet ännu mer och skynda på temperaturhöjningen
              så att det blir omöjligt för oss människor att leva kvar på den
              här planeten i framtiden. Världen har inte råd med den plundring
              av naturresurser som nu sker. Och det är obegripligt att världens
              ledare, inklusive de svenska, agerar så oansvarigt gentemot både
              de som lever i dag och kommande generationer.
            </seg>
            <seg n="4c964ef4">
              Fru talman! När vi nu ändå är inne på exploateringen av naturresurser
              vill jag gå in på nästa fråga. Det handlar om reservation nr 2,
              som jag också vill yrka bifall till.
            </seg>
            <seg n="689853ae">
              Miljöpartiets grundläggande idéer är solidaritet med djur, natur
              och det ekologiska systemet, solidaritet med kommande generationer
              och solidaritet med världens alla människor. En exploatering av
              Arktis strider mot alla tre.
            </seg>
            <seg n="8c8ff714">
              Trots många konventioner som överenskommits mellan länder är
              det i princip omöjligt att sätta stopp för ett företag som vill
              exploatera en fyndighet av vilket slag det vara må och med vilka
              konsekvenser det än får för miljön och nu levande och kommande
              generationer.
            </seg>
            <seg n="1de66775">
              Bland många urfolk har naturen en mycket speciell plats. Den
              är bärare av egna rättigheter. I till exempel Ecuador och Bolivia
              har nyligen konstitutioner antagits där också naturen och miljön
              ges egna rättigheter helt i linje med deras urfolks syn på tillvaron
              och världen.
            </seg>
            <seg n="a994c5ac">
              När rätten till ren miljö diskuteras som en rättighetsfråga hos
              oss har det i huvudsak handlat om människors rätt att andas ren
              luft, få tillgång till rent vatten och leva i en icke förorenad
              miljö i övrigt. Det är ett helt annat synsätt än att utgå från
              att fisken i vattnet eller grodan, som Désirée talade om, har
              rätt att inte förgiftas av de kemikalier vi släpper ut från jordbruk
              och fabriker, att de har rätt att överleva för sin egen skull.
              Det borde vara en självklarhet, men det har uppenbart aldrig varit
              det i våra så kallade välutvecklade samhällen. Vi ser inte människan
              som en del i helheten, en del av planetens varelser och arter,
              utan vi ser människan som en nyttjare av de resurser som finns
              där och att vi har rätten att utnyttja alla dessa resurser.
            </seg>
            <seg n="11c34d30">
              Först nu har det börjat gå upp för oss att vi kanske misshushållar
              med de resurser som finns och att vi måste vara försiktiga. Men
              hela systemet är uppbyggt på att det är ekonomi i att exploatera
              och att människor är beroende av den exploateringen för att kunna
              leva det liv som vi är vana vid. Därför är det så oerhört svårt
              att ändra den nuvarande ordningen.
            </seg>
            <seg n="834df644">
              Miljöpartiet hade en gång en valaffisch där det stod Torsken
              i Östersjön har ingen rösträtt men det har du. Och visst är det
              så att någon i brist på bindande och tillförlitliga internationella
              miljöskyddsregler måste vara naturens och djurens röstbärare.
              I väldigt många länder har de gröna tagit den rollen.
            </seg>
            <seg n="bb5f41e9">
              Att gå så långt som att ge naturen egna rättigheter låter naturligtvis
              väldigt flummigt och konstigt i våra öron. Det är främmande för
              vårt västerländska sätt att tänka på rättigheter, men om vi i
              stället utgår från urfolkens syn på tillvaron och deras världsbild
              är det inte längre lika främmande.
            </seg>
            <seg n="e4bcab16">
              Tanken tål att studeras närmare, och vi har därför föreslagit
              att regeringen ska ta initiativ i FN till att föra en bred dialog
              mellan folkrättsjurister, urbefolkningar, lagstiftare, lagtolkare,
              forskarsamhället med flera om begreppet naturens rättigheter i
              syfte att skapa ett starkare skydd för djur och natur mot människornas
              glupande aptit att plundra jordens innanmäte och att förstöra
              livsmiljön för alla arter, inklusive oss själva. Alla regelverk
              utgår i dag från människans behov, inte från naturens behov för
              sin egen skull.
            </seg>
            <seg n="d00baadb">
              Ett sådant regelverk kan i slutänden utmynna i att naturen ges
              egna rättigheter, som i Bolivia och Ecuador, eller i någon annan
              form av skydd. Jag tror att det behövs ett omtänk och att utgångspunkten
              behöver vara naturens behov av skydd mot oss och inte människans
              behov att kunna nyttja naturen för sina egna behov.
            </seg>
            <seg n="bf75de75">
              Någon gång måste vi ställa oss frågan med vilken rätt vi sätter
              oss till doms över alla andra arter på planeten och vilken rätt
              övriga arter har i förhållande till oss.
            </seg>
          </u>
          <note n="56a52047">
            Jag yrkar åter bifall till reservationerna 1 och 2.
          </note>
          <note type="speaker" n="812aee2a">
            Anf. 3 CHRISTINA HÖJ LARSEN (V):
          </note>
          <u who="christina_hoj_larsen_8cce04" xml:id="i-e0f221a8eaefd1e6-0" n="85b0077a">
            <seg n="b85c9a6e">
              Fru talman! Världen är inte rättvis. Klyftorna är stora mellan
              länder i nord och syd, mellan fattiga och rika, mellan kvinnor
              och män. Konsekvenserna av klimatförändringarna bidrar nu till
              att öka klyftorna mellan framför allt länder i nord och syd.
            </seg>
            <seg n="7e66e61d">
              Klimatförändringarna är ett stort och växande hot mot utvecklingsländer
              och ett enormt hinder för fattigdomsbekämpning. Enligt millenniemål
              7 som behandlar miljö- och klimatfrågor ska andelen människor
              som saknar tillgång till rent dricksvatten och sanitet ha halverats
              till 2015, och principerna om hållbar utveckling ska ha integrerats
              i alla länders politik.
            </seg>
            <seg n="625fa248">
              Enligt FN:s klimatpanel är det de fattiga länderna i syd som
              kommer att drabbas värst när effekterna av klimatpåverkan blir
              tydligare, och som vi hörde Désirée Liljevall beskriva levande
              får redan nu klimatförändringarna dramatiska och mycket omfattande
              konsekvenser i många utvecklingsländer. Om inte alla tar sitt
              ansvar kommer konsekvenserna för syd att bli enorma.
            </seg>
            <seg n="5d9eb813">
              Världen skulle dock kunna se annorlunda ut. Det finns tillräckligt
              med pengar och resurser för att åstadkomma en utveckling som är
              ekologiskt, socialt och ekonomiskt hållbar. Men i stället för
              en rättvis fördelning hamnar merparten av världens resurser fortfarande
              hos den rika delen av världen.
            </seg>
            <seg n="e7dbd5ce">
              Vänsterpartiet menar att hållbar utveckling och fattigdomsbekämpning
              kräver åtgärder på en rad områden: skuldavskrivningar, en klimatpolitik
              där de rika länderna och de multinationella företagen tar sitt
              ansvar, ett stärkt regelverk för vapenhandel, en reformering av
              IMF och Världsbanken, tydligare globala regler för utländska investeringar
              och rättvisa handelsregler. I grunden anser vi att det krävs en
              ny ekonomisk ordning med en tydlig omfördelning av makt och resurser
              från nord till syd.
            </seg>
            <seg n="2a3608fd">
              Fru talman! Vänsterpartiet strävar efter klimaträttvisa. Med
              det menar vi att vi tittar specifikt på klimatförändringarna utifrån
              ett rättviseperspektiv och på vem som påverkar och vem som drabbas
              av klimatförändringarna. Situationen i världen i dag kan betecknas
              som djupt orättvis utifrån ett klimaträttviseperspektiv. Världens
              rika människor har orsakat klimatförändringarna och har fortfarande
              störst påverkan på klimatet. De som drabbas är däremot världens
              fattiga.
            </seg>
            <seg n="8d75c59c">
              Utifrån ett klimaträttviseperspektiv är det de rika länderna
              som har det historiska ansvaret för klimatförändringarna och som
              nu även har det största ansvaret för att minska sina utsläpp.
            </seg>
            <seg n="2f582ac8">
              Fru talman! Ska vi möta klimatkrisen behövs därför nya medel.
              Vi kan inte låta arbetet med att möta och förebygga klimatförändringarna
              ske på bekostnad av viktiga insatser för minskad fattigdom, jämställdhet
              och så vidare. Den svenska regeringen har hitintills valt att
              finansiera stora delar av sina klimatinsatser i utvecklingsländerna
              med bistånd.
            </seg>
            <seg n="9335545b">
              När biståndsmedel används för klimatåtgärder straffas världens
              fattiga dubbelt, först genom att drabbas av klimatförändringar
              de inte gett upphov till och sedan genom uteblivet bistånd.
            </seg>
            <seg n="77acc07e">
              Mer än en tredjedel av regeringens klimatåtgärder görs genom
              uppköp av billiga utsläppskrediter i andra länder. Dessutom har
              den borgerliga regeringen drivit denna politik på EU-nivå och
              underminerat EU:s klimat- och energipaket till att tillåta stora
              uppköp av utsläppskrediter i stället för investeringar på hemmaplan.
            </seg>
            <seg n="abc08eab">
              Vänsterpartiet är starkt kritiskt till detta. Vi vill se ett
              ökat svenskt fokus på klimatbistånd, men tvärtemot regeringen
              vill vi genomföra en stor satsning på ett klimatbistånd som ligger
              utöver enprocentsmålet. På så vis undandrar vi inte resurser från
              andra viktiga områden.
            </seg>
            <seg n="e32ffecb">
              Dessutom bör Sverige verka för att internationella institutioner
              för klimatfinansiering underställs FN och inte Världsbanken för
              att säkerställa demokratisk styrning.
            </seg>
            <seg n="77f705be">
              Fru talman! Världen är inte rättvis, och jordens resurser är
              begränsade. En strävan efter hållbar utveckling måste därför alltid
              innehålla en tydlig förståelse för hur maktperspektiven samverkar
              i alla tre dimensionerna: den ekologiska, den ekonomiska och den
              sociala.
            </seg>
            <seg n="de98dd6c">
              Det är helt enkelt inte möjligt att åstadkomma hållbar utveckling
              om vi fortsätter att konsumera i samma takt som nu i nord på bekostnad
              av miljöutrymme och arbetskraft i syd. Vi vet alla att det är
              så. När vi står i varuhuset med ett paket plastgalgar i handen
              till ett pris som omöjligt kan täcka både råvara och arbetskraft
              inser vi att något inte stämmer.
            </seg>
            <seg n="1a14e8fb">
              Individuella beslut kan i viss mån påverka i vilken grad man
              lever hållbart eller inte, men om vi ska kunna vända den negativa
              klimatpåverkan och bekämpa ojämlikheten i världen krävs mer än
              individuella ställningstaganden i affären. För att åstadkomma
              förändring krävs verkliga politiska lösningar.
            </seg>
            <seg n="1b46f7b3">
              I det särskilda yttrandet från S, MP och V lyfts några av de
              frågor som måste upp på agendan för att åstadkomma en sådan förändring.
              Det handlar framför allt om hur Sverige kan medverka till att
              utveckla och skärpa ambitionerna kring Rio + 20. Yttrandet lyfter
              fram tre delar.
            </seg>
            <seg n="a7b0d905">
              För det första handlar det om internationellt arbete för att
              synliggöra ojämlika makt- och resursförhållanden. Ekologiskt fotavtryck
              är ett exempel på ett sätt att synliggöra hur de ekologiska, sociala
              och ekonomiska resurserna fördelas, samverkar och används.
            </seg>
            <seg n="f23d5bd8">
              För det andra handlar det om ett ökat internationellt samarbete
              för kunskapsökning och förvaltning. Här är forskningsfältet för
              grön ekonomi viktigt att utveckla för att hitta verktyg att driva
              ekonomiskt och socialt hållbar utveckling vidare. Dessutom kan
              nämnas utvecklingen av havsförvaltning för att ta till vara de
              marina resurserna på ett jämlikt och hållbart sätt.
            </seg>
            <seg n="697d862d">
              För det tredje handlar det om internationella förändringar för
              att minska den sneda fördelningen av makt och resurser mellan
              nord och syd. Här är ett arbete mot handelshinder mot utvecklingsländerna
              avgörande liksom ett ökat fokus på mänskliga rättigheter och ekologisk
              bärkraft. På samma sätt kan krav från till exempel Världsbanken
              på fattiga länder inte tillåtas att fortsätta öka den ojämlika
              fördelningen av resurser inom landet. Ett exempel är kraven på
              privatisering av vatten för att få lån.
            </seg>
            <seg n="ac59d426">
              Fru talman! Världen är inte rättvis. Vi kan välja att fortsätta
              öka de sociala, ekologiska och ekonomiska klyftorna, eller så
              kan vi välja en kraftfull politik för hållbar utveckling. Valet
              borde vara mycket enkelt.
            </seg>
          </u>
          <note n="7d5889a4">
            Med detta yrkar jag bifall till reservation 1.
          </note>
          <note type="speaker" n="bab289a3">
            Anf. 4 CHRISTIAN HOLM (M):
          </note>
          <u who="christian_holm_a187f5" xml:id="i-e24ede1c66bf3331-0" n="ce16287f">
            <seg n="eebdfce0">
              Fru talman! I betänkandet Internationell hållbar utveckling som
              vi diskuterar i dag tar vi upp viktiga frågor. Det har berörts
              i de tre tidigare anförandena. Vi behandlar här FN:s konferens
              om hållbar utveckling, det så kallade Rio + 20-mötet som hålls
              den 2022 juni. Det handlar om ett långsiktigt ansvarstagande för
              att nå en hållbar utveckling. Klimatförändringar och påverkan
              på vår miljö är stora utmaningar. Det gäller inte minst världens
              fattigaste länder. Miljöpåverkan stannar inte vid några nationsgränser
              och den försvårar det arbete som vi gör världen över för att bekämpa
              fattigdomen. Det måste hanteras globalt genom ett ansvarstagande
              från världens alla länder. Världsfattigdomen är en av de största
              utmaningar vi står inför. Rio + 20-mötet hålls 20 år efter det
              förra stora mötet om hållbar utveckling. Det var det så kallade
              Agenda 21-mötet som hölls i Rio 1992.
            </seg>
            <seg n="6d1bd6e0">
              För 40 år sedan, 1972, hölls här i Helsingfors det första liknande
              mötet över huvud taget. Här fattades beslut om att inrätta FN:s
              miljöprogram UNEP. Nästa vecka står den svenska regeringen värd
              för ytterligare en konferens om hållbar utveckling, Helsingfors
              + 40, för att uppmärksamma att det är 40 år sedan FN:s miljöprogram
              bildades och för att skapa en plattform inför Rio + 20 i juni.
              Förhoppningen är att diskussionerna och det som framkommer här
              i Helsingfors ska kunna få en avgörande betydelse i Rio. Det är
              bra om Sverige kan vara med och sätta agendan inför Rio. Sverige
              är som vi vet en drivande kraft i dessa frågor.
            </seg>
            <seg n="3f6e1301">
              Grön ekonomi inom ramen för fattigdomsbekämpning och hållbar
              utveckling samt det institutionella ramverket för hållbar utveckling
              är de teman som behandlas vid Rio-mötet.
            </seg>
            <seg n="0089b18c">
              Fru talman! Från vår sida i riksdagen och utrikesutskottet har
              vi varit positiva till att dessa frågor tas upp på hög nivå. Vi
              har också varit tydliga med att understryka vikten av den grundläggande
              roll som demokrati, mänskliga rättigheter, jämställdhet, transparens
              och ansvarsutkrävande har för hållbar utveckling, och vi är positiva
              till att FN:s högnivåpanel påpekar hur viktiga dessa faktorer
              är för att människor ska kunna göra hållbara val.
            </seg>
            <seg n="51597c72">
              Vi är också noggranna med att påpeka att det är viktigt att Rio-mötet
              kommer fram till konkreta resultat. Att man kommer överens om
              konkreta åtaganden som omfattar samtliga länder är mycket viktigare
              än att man får fram ett välskrivet dokument där det saknas tydliga
              målformuleringar som stakar ut vägen för vad som ska uppnås. Då
              är risken att det blir mycket snack och lite verkstad. Vi vill
              att det ska hända mycket, så hellre mer verkstad och mindre snack.
            </seg>
            <seg n="4823913c">
              Fru talman! Betänkandet tar upp ett antal motioner, och det finns
              ett särskilt yttrande. Det kan verka som om det råder stor oenighet
              i den här frågan. Men om man tar del av reservationerna och det
              särskilda yttrandet kan man se att de ligger väldigt nära det
              som står i betänkandet i övrigt. I många fall är det helt i linje
              med utskottets ställningstagande, men det finns självklart nyansskillnader.
            </seg>
            <seg n="14cc1bf8">
              Vissa saker vill vi göra på olika sätt. Det stod tydligt när
              Christina Höj Larsen från Vänsterpartiet talade. Vi har olika
              syn i vissa frågor, men i det stora hela har vi en bred uppslutning
              när det gäller det fokus som vi vill ha på hållbar utveckling.
              Det är inte ett problem utan snarare en styrka som gör att vi
              från svenskt håll kan betona att vi har en bred uppslutning när
              det gäller de här frågorna. Det ger oss styrka och möjlighet att
              sätta agendan.
            </seg>
          </u>
          <note n="fa1ab0ad">
            Jag yrkar bifall till utskottets förslag till beslut.
          </note>
          <note type="speaker" n="2dd51068">
            Anf. 5 DÉSIRÉE LILJEVALL (S) replik:
          </note>
          <u who="desiree_liljevall_d1fbfb" xml:id="i-079c39d401487416-1" n="fe681079">
            <seg n="b19e3bf7">
              Fru talman! Det är glädjande att höra att moderaten Christian
              Holm håller med mig om att klimatförändringarna är vår tids största
              utmaning och att hållbar utveckling är viktig. Vi måste visa både
              här hemma och i andra delar av världen att det är möjligt att
              åstadkomma minskad fattigdom samtidigt med minskade utsläpp av
              växthusgaser. Sverige kan och ska gå i fronten för det arbetet;
              det vet jag att Christian Holm håller med mig om. Sett ur den
              aspekten är det oroväckande att regeringen och Moderaterna inte
              tar sitt fulla ansvar.
            </seg>
            <seg n="d25f946e">
              Riksdagen har beslutat att Sverige ska minska sina koldioxidutsläpp
              med 30 procent; jag sade sina koldioxidutsläpp. Trots det iscensätter
              Sverige en tredjedel av sina utsläppsminskningar på annan plats.
              Regeringen köper projekt i andra länder och tillgodoräknar sig
              dessa i statistiken. I verkligheten har vi till exempel hjälpt
              Kina. Till på köpet har Sverige under förra året ökat sina utsläpp
              med 11 procent.
            </seg>
            <seg n="96fb4891">
              Jag vill veta när regeringen ska ta ansvar för Sveriges koldioxidutsläpp
              våra historiska utsläpp och presentera nya skarpa förslag om hur
              detta ska gå till. Tiden går. Som Christian Holm själv sade: Mer
              verkstad och mindre snack.
            </seg>
          </u>
          <note type="speaker" n="59a62c36">
            Anf. 6 CHRISTIAN HOLM (M) replik:
          </note>
          <u who="christian_holm_a187f5" xml:id="i-e24ede1c66bf3331-1" n="ce16287f">
            <seg n="76cab9fc">
              Fru talman! Med alliansregeringen har det nog blivit lite mer
              verkstad och mindre snack. Våra utsläpp är inte nationella, utan
              globala. De stannar inte vid gränsen till vare sig Norge, Finland
              eller något annat land utan de sprider sig. Sverige ligger långt
              framme när det gäller utsläppsminskningar. Vi kan gå längre, och
              vi kan göra mer. Vi har mål om att minska med vissa procent under
              en viss period.
            </seg>
            <seg n="032b5b8d">
              Här rådde det oenighet inom Klimatberedningen. Vi tycker att
              det är rimligt att vi gör mer i andra länder. Det var skillnaden
              mellan Alliansen och Socialdemokraterna, Vänstern och Miljöpartiet.
              Det är inte ett problem om vi hjälper Kina att minska sina utsläpp.
              Det är den totala utsläppsminskningen som är viktig.
            </seg>
            <seg n="74475875">
              Vi vet att det går att göra mer för samma pengar om det görs
              i andra länder. Det innebär inte att vi inte ska göra något på
              hemmaplan, men man kan kombinera detta och göra en del på hemmaplan
              samtidigt som man ser till att minska utsläppen i andra länder,
              till exempel utvecklingsländer. I de länder som i dag har relativt
              låga utsläpp på grund av att de har liten produktion och liten
              utveckling gäller det att inte göra samma misstag som man gjort
              i andra länder, utan se till att från början göra klimatsmarta
              lösningar.
            </seg>
          </u>
          <note type="speaker" n="33930cc4">
            Anf. 7 DÉSIRÉE LILJEVALL (S) replik:
          </note>
          <u who="desiree_liljevall_d1fbfb" xml:id="i-079c39d401487416-2" n="fe681079">
            <seg n="413a6aea">
              Fru talman! Jag tycker att Christian Holm slingrar sig. Vi har
              åtagit oss att minska utsläppen här. Det är bra att vi hjälper
              andra länder, men vi har åtaganden här först med historiska utsläpp
              som vi ska ta hand om.
            </seg>
            <seg n="5213578b">
              Jag är också bekymrad över den rapport som Världsnaturfonden
              och Naturskyddsföreningen presenterade i går och som vi kunde
              höra om på nyheterna i dag. Den visar att Sverige inte kommer
              att uppnå målen i FN:s plan för att skydda hotade arter. Regeringen
              skrev under hösten 2010 på en internationell konvention för biologisk
              mångfald. Planen sade att alla länder ska skydda minst 17 procent
              av alla naturtyper på land och 10 procent av de marina miljöerna.
              Det har Sverige inte klarat.
            </seg>
            <seg n="299781bb">
              Fru talman! För mig är det viktigt att Sverige har ambitionen
              att vara en förebild och hålla sina åtaganden. Regeringen har
              ansvaret och ska ta ansvaret. När kommer den skarpa planen för
              hur Sverige ska skydda sina hotade arter?
            </seg>
          </u>
          <note type="speaker" n="1a97593e">
            Anf. 8 CHRISTIAN HOLM (M) replik:
          </note>
          <u who="christian_holm_a187f5" xml:id="i-e24ede1c66bf3331-2" n="ce16287f">
            <seg n="75372d45">
              Fru talman! Jag håller med. Sverige har ett ansvar och ska ta
              sitt ansvar. Vi ska ta vårt ansvar både här på hemmaplan och internationellt,
              tillsammans med andra så klart.
            </seg>
            <seg n="69713e11">
              Jag försöker inte att slingra mig, utan jag säger att vi har
              mål uppställda för vad Sverige ska uppnå. Vi har mål för vad vi
              vill uppnå i andra länder. Vi är inte framme vid denna tidpunkt
              än. Men jag tycker givetvis att vi ska fortsätta att jobba för
              att dessa mål ska uppnås.
            </seg>
            <seg n="396ce032">
              Jag tycker också att det är viktigt att Sverige har ambitionen,
              som du säger, Désirée Liljevall, och jobbar för den biologiska
              mångfalden och även andra frågor.
            </seg>
            <seg n="1127f3f9">
              Nu sitter inte jag i regeringen, och jag har därför inte exakt
              koll på när dessa delar kommer. Det är inte heller något som ligger
              på utrikesutskottet, utan frågan om den biologiska mångfalden
              hanteras till stor del i miljö- och jordbruksutskottet. Men självklart
              har vi alla ett ansvar att ägna oss åt dessa frågor. Inte heller
              här ser jag att det finns några jättestora skillnader mellan oss.
              Det finns delar i politiken där vi står långt ifrån varandra.
              Men just här tror jag att vi står ganska nära varandra.
            </seg>
          </u>
          <note type="speaker" n="4c392010">
            Anf. 9 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-33338c293a70e33c-1" n="afbf757b">
            <seg n="6566dd46">
              Fru talman! Jag måste hålla med Christian Holm om att ni åtminstone
              är mycket konstruktiva och kreativa i att hitta åtgärder, men
              ni hittar dem någon annanstans, inte här i Sverige.
            </seg>
            <seg n="945b20ce">
              Du talar om mer verkstad, Christian Holm. Ja, ni har ägnat er
              åt verkstad, men det har gått i fel riktning.
            </seg>
            <seg n="7e609ba4">
              Det som Désirée Liljevall tar upp är att vi har ett åtagande
              att minska våra utsläpp här hemma. Men i er kreativitet räknar
              ni in de utsläpp som vi gör utanför landet som om de vore svenska
              minskningar. Samtidigt importerar vi utsläpp genom det som vi
              köper från andra länder och konsumerar.
            </seg>
            <seg n="c5ff923e">
              Jag tycker därför att du verkligen slingrar dig, Christian Holm,
              och försöker säga något som inte stämmer. Men det var egentligen
              inte det som jag skulle fråga om. Jag skulle vilja veta vilka
              konkreta åtaganden som du vill genomföra dels för hur vi ska skydda
              grodan som Désirée talade om tidigare, dels för hur vi ska skydda
              Arktis. Sverige innehar just nu ordförandeskapet i Arktiska rådet
              och skulle kunna vara mycket mer aktivt och pådrivande för att
              få till ett skydd för Arktis.
            </seg>
            <seg n="bf5c8ef9">
              Jag sade i mitt inlägg tidigare att ju mer isarna smälter på
              Arktis och ju lättare det blir att få upp den olja som finns därunder,
              desto mer kommer vi att förstöra klimatet och desto svårare blir
              det för människor att leva på denna jord.
            </seg>
            <seg n="6c59bee6">
              På vilket sätt vill du i konkreta åtaganden skydda Arktis? Din
              regering vill nämligen inte göra det. Regeringen säger att det
              ska vara en hållbar utvinning av naturresurserna där. Men det
              finns ingen hållbar utvinning av olja i Arktis.
            </seg>
            <seg n="fa7e293c">
              Hur vill du se till att företag som är verksamma i andra länder
              också tar sitt ansvar för miljö, natur och människor även för
              kommande generationer?
            </seg>
          </u>
          <note type="speaker" n="f842727d">
            Anf. 10 CHRISTIAN HOLM (M) replik:
          </note>
          <u who="christian_holm_a187f5" xml:id="i-e24ede1c66bf3331-3" n="ce16287f">
            <seg n="3fd57d2f">
              Fru talman! Jag börjar där Bodil Ceballos slutade. Du frågade
              vad vi vill göra med företag och så vidare. Jag tror att det är
              viktigt. Det är viktigt att det inte bara handlar om politiken
              utan att vi får med hela samhället, politiken, företag och individer,
              för att göra klimatsmarta saker och att vi har ett bra miljötänk.
            </seg>
            <seg n="837dd3e1">
              Det är klart att utvinning på olika områden i Arktis och på andra
              ställen ska göras på ett hållbart sätt med så lite miljöpåverkan
              som möjligt. Däremot eftersträvar vi inte alltid att man ska lägga
              en helt död hand över stora områden för att vi tror att det finns
              olika intressen i samhället. Men då ska man göra detta så klimatsmart
              som möjligt. Det tycker jag att vi har en strategi för. Det vill
              vi göra och bör göra.
            </seg>
          </u>
          <note type="speaker" n="6370fea0">
            Anf. 11 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-33338c293a70e33c-2" n="afbf757b">
            <seg n="18bcff5b">
              Fru talman! Det var egentligen inte några som helst svar på det
              som jag frågade om. Jag tycker inte att det innebär att ni vill
              göra några konkreta åtaganden, och du talar inte om hur det ska
              ske.
            </seg>
            <seg n="8d672a79">
              Det talas om att vi ska ha ett fossilfritt samhälle det är målet
              och att vi ska ha en fossilfri fordonsflotta. Ändå ska utvinningen
              av olja ske på ett hållbart sätt. Jag skulle vilja veta vad du
              anser är ett hållbart sätt.
            </seg>
            <seg n="62e174de">
              Vi vet vad de fossila bränslena gör med denna planet. Vi vet
              att Arktis tack vare isarna, åtminstone tidigare, har varit ett
              fredat område. Hur ska ni kunna se till att Arktis fortsätter
              att vara ett fredat område?
            </seg>
            <seg n="64451ead">
              Du säger ingenting om hur ni vill tvinga företag att faktiskt
              bete sig rätt utan bara att det är bra om företagen också är med.
              Alla ska vara med. Ja, det är jättebra om alla är med. Men alla
              är inte med frivilligt alla gånger, utan man måste ibland också
              tvinga fram ett visst beteende. Det kan man göra via lagstiftning
              och genom ekonomiska styrmedel. Men man kan inte bara hoppas att
              alla tycker att detta är så viktigt att de vill vara med på tåget.
              Det funkar inte så.
            </seg>
            <seg n="a1650050">
              Du talade förut om att den totala utsläppsminskningen är viktig.
              Jag håller med dig fullständigt om det. Men det innebär inte att
              vi inte ska göra någonting i Sverige för att minska våra utsläpp
              också. Det svarade du inte heller på. Det är jättebra om vi kan
              hjälpa till att minska utsläppen i andra länder. Men hur ska vi
              göra det här hemma? Och hur ska vi se till att vi egentligen inte
              får en utsläppsökning genom den import som vi har? Det är också
              en fråga som du inte svarade på.
            </seg>
          </u>
          <note type="speaker" n="20fa7684">
            Anf. 12 CHRISTIAN HOLM (M) replik:
          </note>
          <u who="christian_holm_a187f5" xml:id="i-e24ede1c66bf3331-4" n="ce16287f">
            <seg n="5508a42a">
              Fru talman! När det gäller vad som konkret ska göras på miljö-
              och inte minst energiområdet, som står för en stor del av utsläppen,
              har alliansregeringen genom sin energiöverenskommelse gjort stora
              satsningar. Det handlar om vilka satsningar som görs direkt på
              olika energislag. Men det handlar inte minst om stora forskningssatsningar
              för att just få fram de konkreta och bra åtgärder som man i framtiden
              ska vidta för att minska utsläppen.
            </seg>
            <seg n="edd68c7b">
              När det gäller på vilket sätt vi räknar internationellt och nationellt
              har alliansregeringen inte sagt att vi inte ska göra något på
              hemmaplan och göra allt utomlands. Vi har sagt att vi ska göra
              mycket på hemmaplan men att det är smartare att även vara mer
              engagerad utomlands just för att man per satsad krona får mycket
              större positiva miljöeffekter genom de åtgärder som man gör där.
              Men, som jag sade, fanns det där en skillnad mellan Alliansen
              och de tre oppositionspartier som fanns i riksdagen 20062010.
            </seg>
            <seg n="051a58f7">
              Det är inte så att alliansregeringen hittar på egna räknesätt,
              utan vi räknar på exakt det sätt som man gör i internationella
              mätningar. Vi mäter både det vi gör nationellt och det vi gör
              internationellt. Det tycker jag är rimligt och bra, och jag tycker
              att vi ska fortsätta göra det. Det viktiga är att vi har en ambition
              men också att vi med konkreta förslag gör saker för att förbättra
              miljön. Det tror vi att man kan göra gemensamt inom politiken
              och inom näringslivet, hand i hand. Jag tror inte att vi i onödan
              ska ha extra mycket förbud och extra mycket begränsningar. Sedan
              kan ekonomiska styrmedel och även viss lagreglering vara nödvändiga.
            </seg>
          </u>
          <note type="speaker" n="9db93703">
            Anf. 13 CHRISTER WINBÄCK (FP):
          </note>
          <u who="christer_winback_baf2e4" xml:id="i-1bf1a9f16b5300d3-0" n="dea6bbb4">
            <seg n="08658037">
              Fru talman! Klimat är vad vi förväntar oss, väder är vad vi får.
              Så har någon definierat det område som vi talar om i dag.
            </seg>
            <seg n="c0f54155">
              Jag blev särskilt inspirerad av socialdemokraten Désirée Liljevalls
              pilska grodor som på olika sätt riskerar utrotning när klimatet
              förändras. Naturligtvis är detta viktiga frågor.
            </seg>
            <seg n="eb933ca8">
              Temperaturen stiger, och tvågradersmålet är på allas läppar.
              Två grader hit eller dit, vad gör det för skillnad? Det är en
              fråga som är viktig att besvara.
            </seg>
            <seg n="be5ea1e7">
              Jag tänker på ett annat gradtal, nämligen 78 grader nord och
              11,5 grader öst. Där ligger Ny-Ålesund i den norra delen av Spetsbergen
              på Svalbard. Det är troligen världens nordligaste samhälle och
              en forskningsstation där vetenskapligt arbete bedrivs inom miljö-
              och klimatområdet.
            </seg>
            <seg n="e690d20d">
              Jag besökte tillsammans med Nordiska rådet Longyearbyen och Ny-Ålesund
              på Svalbard under en resa för några år sedan. Många nationers
              forskningsprojekt presenterades under dessa dagar. Ballonger släpptes
              ut och satellitstyrningar av väder- och klimatsatelliter visades.
              Jag vet också att man planerade för den stora genbanken för växter
              och frön, som öppnades där för några år sedan.
            </seg>
            <seg n="44f9971d">
              Några upplevelser har jag med mig därifrån. Man ville visa en
              del av de verkningar människans härjningar har på klimatet. Vi
              såg bland annat en glaciär som kalvade, ett intressant skådespel.
              Vi fick en inblick i många av de forskningsprojekt som pågick
              och även ambitionen från forskningsstationen att det egna fotavtrycket
              skulle bli så litet som möjligt. Sortering av de egna soporna
              skedde i 28 fraktioner. Det var intressant. Det skulle bli trångt
              under diskbänken hemma om man skulle försöka sig på det. Men det
              är viktigt, och man ville som sagt undvika alla typer av antropogena
              faktorer så långt som det någonsin var möjligt.
            </seg>
            <seg n="96ea5f86">
              Att lära sig leva med naturen låter vackert, men vad innebär
              det? Ingen vill leva utan el inte här i alla fall utan transportmöjligheter
              och utan en ekonomi och tillväxt som tillåter att man tar sig
              till arbetet, äter sig mätt och slipper frysa. För att få en hållbar
              tillväxt krävs mycket. Fattigdomsbekämpning, demokrati och stabila
              institutioner är några av nyckelbegreppen.
            </seg>
            <seg n="0d4ea2b6">
              Det finns mycket vi kan göra i både stort och smått. Earth Hour,
              som inföll för några veckor sedan, är ett exempel på hur människor
              medvetet världen över vill visa sin solidaritet i kampen för klimatet.
              På det övergripande planet hoppas vi alla på Riomötet senare i
              år. Resultaten av tidigare toppmöten på området har varit blandade,
              med tonvikt på svaga. Dock var bilden av statschefer med uppkavlade
              ärmar i Köpenhamn ändå ett budskap att man började förstå att
              man behövde arbeta mer tillsammans.
            </seg>
            <seg n="380f04d6">
              Nu förväntar vi oss mer. Det kräver politisk vilja och ett förnyat
              engagemang från stater, framför allt sådana som kanske inte varit
              i topp på området tidigare. Det kräver en utvärdering av vad som
              lovats, gjorts och fungerat. FN, som organiserar konferensen,
              behöver ges möjlighet att fortsätta arbetet. Det behövs muskler
              som ger FN de mandat och den styrka som måste till i dess institutioner
              för att man med framgång ska kunna gå vidare.
            </seg>
            <seg n="ffa461d4">
              Frågorna är gränsöverskridande. Vi måste arbeta tillsammans.
              Därför är det illavarslande att några av de nationer som har störst
              utsläpp inte deltar mer aktivt i samarbetet eller ställer upp
              på Kyotoavtal och post-Kyotoavtal. Riksdagen har många gånger
              diskuterat klimat- och miljöfrågor och kommer att fortsätta att
              göra så, långt efter att vi i dag lämnat dess kammare. Men det
              är nu som vi har chansen att sätta avtryck.
            </seg>
            <seg n="a28c5121">
              Utskottet var nyligen på långresa i flera av länderna i Sydamerika
              Riokonferensen hålls av naturliga skäl i Rio. Klimat- och miljöfrågorna
              var på tapeten i många av delegationerna. Min upplevelse från
              mötet med ansvariga i Colombia var att det fanns ett stort intresse
              och ett långt gånget arbete runt de frågor som skulle tas till
              diskussion.
            </seg>
            <seg n="a638eedf">
              Utmaningarna är många: att säkra biologisk mångfald, att gradvis
              genomföra en utfasning av fossila bränslen och att stimulera individers
              beteende till klimatsmarta lösningar och val. En färdplan inför
              framtiden för klimat- och miljöfrågor är i högsta grad något angeläget.
              Millenniemålen för halverad fattigdom etcetera är tydliga, enkla
              att förstå och lätta att ställa upp på. Låt oss se till att miljömålen
              för minskad klimatpåverkan blir lika tydliga! Låt Rio + 20 bli
              ett avstamp för detta!
            </seg>
          </u>
          <note type="speaker" n="16354e55">
            Anf. 14 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-33338c293a70e33c-3" n="afbf757b">
            <seg n="6a985e82">
              Fru talman! Eftersom jag inte fick några direkta svar av Christian
              Holm på vilka konkreta åtgärder ni har vidtagit tänkte jag fortsätta
              att ställa frågorna tills jag får några svar. Dels handlar det
              om utsläppsminskningarna, dels om hur vi ska skydda grodan. Jag
              frågade också hur vi ska kunna stoppa till exempel alla de oljebolag
              som vill till Arktis för att utvinna de resurser som finns där.
              Hur ska vi kunna freda Arktis? Jag tror inte att det går att utvinna
              olja i Arktis på ett hållbart sätt, inte bara för att all olja
              som används kommer att förstöra klimatet än mer, utan också på
              grund av att det är en oerhört sårbar miljö att utvinna olja i.
            </seg>
            <seg n="2318937b">
              Jag vill få svar på frågorna. Hur skyddar vi grodan? Hur skyddar
              vi Arktis? Hur får vi företag att inte exploatera där det inte
              går att exploatera på ett hållbart sätt? Hur ska vi få företag
              att värna de mänskliga rättigheterna och miljön?
            </seg>
          </u>
          <note type="speaker" n="c52c2e70">
            Anf. 15 CHRISTER WINBÄCK (FP) replik:
          </note>
          <u who="christer_winback_baf2e4" xml:id="i-1bf1a9f16b5300d3-1" n="dea6bbb4">
            <seg n="9c3334dd">
              Fru talman! Jag tackar Bodil Ceballos för frågorna, som naturligtvis
              är viktiga. Vi strävar på olika sätt efter att få ned den totala
              mängden utsläpp, och utsläppsminskningarna värnar självklart också
              grodan som efterfrågades samt andra arter i vår miljö. Det är
              väldigt angeläget att börja med att se till att de länder som
              nu är på väg upp i utsläpp mätt i antal kilo koldioxid och annat
              på olika sätt fås att förstå att det inte är någonting som de
              kan fortsätta med. Vi vet att ett av de stora länderna i öst har
              sagt att de är på väg upp i tillväxt, ekonomi och annat och har
              samma rätt som vi hade att få chansen att släppa ut innan de börjar
              minska. Det är ett resonemang som inte alls är hållbart. Därför
              är det viktigt att i första hand stötta det landet och de länderna
              till att förstå att det inte fungerar samt att hjälpa dem med
              teknik, attityder och mycket annat. Det är svaret på det ena.
            </seg>
            <seg n="5e09fed7">
              Det andra gällde att stoppa oljeutvinning i Arktis. Det är naturligtvis
              en diskussion som fortsätter att föras i olika forum. Jag vet
              inte om man klarar av att stoppa det. Jag är lika osäker på det
              som Bodil Ceballos är. Om man kan klara en oljeutvinning på ett
              hållbart sätt kan vi ha olika åsikter om. Olyckor kan alltid hända
              vid sådan utvinning. Problemet är ändå först och främst den ökade
              totala mängd olja som kommer att användas. Den kommer självklart
              att öka utsläppen. Som jag sade först får vi se till att det inte
              blir en ökad användning, framför allt kanske i de länder som i
              dag ökar sin utsläppsandel totalt sett.
            </seg>
          </u>
          <note type="speaker" n="e6421347">
            Anf. 16 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-33338c293a70e33c-4" n="afbf757b">
            <seg n="292a4eeb">
              Fru talman! Jag kan hålla med om att det är väldigt bra om vi
              kan få de länder som nu ökar sin andel att inte göra det. Men
              att bara få dem att förstå att de inte ska öka utsläppen räcker
              inte, utan det måste också till konkreta åtgärder. Christer Winbäck
              sade att vi skulle hjälpa dem på något sätt, men sade inte alls
              hur. Är det inte så att vi faktiskt ska förse dessa länder med
              ren teknik på en gång, om det nu är det som behövs? I stället
              låter vi länder gå omvägen med fossila bränslen, till exempel
              genom att säga ja till att bevilja Världsbankslån till kolkraftverk
              i Sydafrika. Det är inte särskilt smart, om det är så att vi ska
              hjälpa dessa länder att minska utsläppen.
            </seg>
            <seg n="a83d6927">
              Folkpartiet är ett parti som ofta talar om rättigheter. Därför
              skulle jag vilja fråga dig hur du ser på möjligheten att ge naturen
              egna rättigheter. Det skulle i så fall kanske vara ett större
              skydd än alla de halvmesyrkonventioner och annat som vi i dag
              lyckas komma överens om men som är lätta att ta sig runt.
            </seg>
            <seg n="accf2644">
              Jag förstår att det är ett väldigt främmande sätt att tänka,
              men utifrån det jag sade i mitt anförande tidigare tycker jag
              att vi måste börja tänka ur ett annat perspektiv, även vi i väst,
              tänka mer utifrån att vi inte är de enda som har rättigheter på
              denna jord. Vi har också en skyldighet att ge andra arter deras
              rättigheter. Det finns ingenting som säger att vi är de som ska
              ha makt över allt annat på denna jord. Hur ser Christer Winbäck
              på de konstitutioner som Bolivia och Ecuador har tagit fram de
              senaste åren?
            </seg>
          </u>
          <note type="speaker" n="aa2acba4">
            Anf. 17 CHRISTER WINBÄCK (FP) replik:
          </note>
          <u who="christer_winback_baf2e4" xml:id="i-1bf1a9f16b5300d3-2" n="dea6bbb4">
            <seg n="1666a881">
              Fru talman! Jag tackar Bodil Ceballos för frågan vad gäller rättigheter
              för natur och växter. Jag är inte så påläst att jag kan ge något
              bra svar i den delen. Men självfallet är det intressant att diskutera
              olika alternativ och förslag, så jag ska med glädje ta del av
              just denna del och sätta mig in i vad den innebär. Jag har svårt
              att visualisera vad det för närvarande skulle innebära för oss
              här i Sverige eller västvärlden, men det är som sagt självklart
              att det alltid är intressant att diskutera.
            </seg>
            <seg n="45bfd3ab">
              Däremot måste jag säga emot när det gäller dels de länder som
              i dag släpper ut mycket, dels de som är på väg att bli riktigt
              stora utsläppare. Det handlar om att få dem att förstå att de
              måste ändra attityd och komma överens. Oavsett om vi sedan kallar
              det kommission eller något annat är den typ av toppmöten som vi
              anordnar inom FN:s ram i Rio, Köpenhamn eller Mexiko till för
              att kunna resonera och diskutera och försöka få dessa länder att
              förstå och också inordna sig i någon form av regelverk. Det tar
              tid, men man måste ånyo försöka. Vi kan inte ge upp den delen.
              Vi kan inte sätta bindande regler för och ställa krav på andra
              nationer, utan det måste ske i en gemensam kontext.
            </seg>
            <seg n="97ef1c9f">
              Jag tror att det är viktigt att kunna visa på att det finns teknikmöjligheter.
              Sverige ligger långt framme inom en del miljöteknikområden. Vi
              kan exportera och se till att ge know-how till länder som tar
              emot det och ser till att använda det.
            </seg>
            <seg n="0e0a6445">
              Detta är en viktig fråga som vi måste fortsätta att diskutera.
              Jag tror att den typ av konferenser vi har i Rio ändå är ett av
              många avstamp för att komma små, små steg vidare. Jag tror inte
              att man ska förvänta sig underverk på någon av dem, men det är
              viktigt att känna att vi tar en bit i taget och att vi kommer
              att gå vidare. Jag tror att droppen urholkar stenen, så i det
              här fallet är jag övertygad om att de här länderna pö om pö ändå
              sakta kommer att förstå vad det innebär att inte inordna sig i
              ett gemensamt regelverk för klimatets bästa.
            </seg>
          </u>
          <note type="speaker" n="9abeb5cb">
            Anf. 18 KERSTIN LUNDGREN (C):
          </note>
          <u who="kerstin_lundgren_567b92" xml:id="i-5f8ca57a8bc05a94-0" n="55d15b58">
            <seg n="4f70777d">
              Fru talman! För 50 år sedan väckte Centerpartiet en motion i
              riksdagen om miljöfrågor. Jag tror att det var den första miljömotion
              som har väckts i något parlament. Det är intressant, fru talman,
              att ändå påminna om när vi nu talar om internationell hållbar
              utveckling.
            </seg>
            <seg n="970eeff4">
              Som tidigare har sagts hade vi för 40 år sedan en konferens här
              i Helsingfors. Det var den första internationella miljökonferensen.
              På denna grund kom sedan Rio. I år kommer Rio på nytt. År 2050,
              fru talman, är det vår ambition från Centerpartiets sida att Sverige
              ska vara klimatneutralt. Vi har en tydlig bild av att vi ska kunna
              klara det mål som FN:s klimatpanel och FN har kommit fram till:
              max två graders temperaturhöjning. Måhända blir det mindre än
              så. Målet är alltså max två grader.
            </seg>
            <seg n="91582615">
              Detta är utmaningen, fru talman. Det är en stor utmaning, inte
              minst med tanke på det fru talmannen och kanske andra hörde i
              förra veckan från USA, där det i ett antal delstater visade sig
              att uppåt 50 procent av naturvetenskapslärarna tog klimatfrågorna
              som frågor som var mer eller mindre påhittade. De lärde ut att
              detta inte var någonting som människan hade åstadkommit. Det är
              en bit av världens verklighet och de utmaningar vi står inför,
              fru talman.
            </seg>
            <seg n="a2947c34">
              Men det är bra att vi har en debatt här i dag, i den här kammaren.
              I nästa vecka kommer klimatfrågorna och hållbarhetsfrågorna att
              flytta in i en annan del av riksdagen när den stora konferensen
              Helsingfors + 40 hålls. Det är en viktig konferens, för den är
              en del i arbetet för att bygga Rio. Det handlar om grön ekonomi,
              och det handlar om utveckling. Jag hoppas att fler i riksdagen
              har möjlighet att delta i de debatter och de samtal som kommer
              att äga rum här i huset, men kanske också på andra ställen i Helsingfors
              under nästa vecka. Det finns stora möjligheter att följa och ta
              del av arbetet.
            </seg>
            <seg n="5329891f">
              Fru talman! Det målas många gånger upp en motsättning mellan
              ekonomisk tillväxt, miljö och klimat och social utveckling. Jag
              tycker att man ser det tydligt när man åker runt i världen och
              möter de olika perspektiven. På vissa ställen är det bara ekonomisk
              tillväxt. På andra ställen är det, naturligt nog, social utveckling.
              På några ställen försöker man ändå förena de tre delarna för att
              bygga en hållbarhetsagenda.
            </seg>
            <seg n="64150bfc">
              Det är detta det handlar om. Det var det som egentligen var grunden
              i Riokonferensen för 20 år sedan: att skapa en hållbar agenda
              och att försöka förena de tre viktiga delarna, för de förutsätter
              varandra. Det var vad man då var överens om. Jag hoppas att vi
              om drygt en månad i Rio ska kunna ta ytterligare steg på vägen
              i arbetet med att skapa en gemensam agenda för ekonomisk, miljömässig
              och social utveckling. Det är dit vi vill.
            </seg>
            <seg n="69a2ccff">
              Det bidrag som jag hoppas att vi ska kunna ge från svensk sida
              förutom när det gäller kemikalier och annat gäller frågan om den
              gröna ekonomin. Jag hör att många ifrågasätter den och funderar
              på vad det är för någonting. Jag hoppas att vi ska kunna presentera
              underlag för att komma vidare i diskussionen, för det är en viktig
              pusselbit.
            </seg>
            <seg n="f0626901">
              Sternrapporten har av många uppfattats som ett viktigt dokument
              när man diskuterar grön ekonomi och grön utveckling. Sternrapporten
              pekar ut kostnaderna, fru talman, men inte intäkterna. En viktig
              del för att försöka förena och för att försöka ge länder som kämpar
              för ekonomisk utveckling en möjlighet att ta sig ur fattigdom
              och fattigdomsmiljöer är att visa att det finns vinster i grön
              ekonomi. Det finns en ekonomisk grön utveckling som leder framåt.
            </seg>
            <seg n="f3b08e71">
              Jag hoppas att EU ska kunna vara med på detta tåg, och jag hoppas
              framför allt att vi ska kunna fortsätta tillsammans med Colombia
              och Guatemala och arbeta för de hållbarhetsindikatorer som också
              är en viktig del i att försöka skapa förutsättningar för en gemensam
              agenda. Rio är ett steg på vägen till någonting mer. Vi siktar
              mot år 2015 och 2020, fru talman, då vi ska försöka få ihop de
              olika agendor som finns.
            </seg>
            <seg n="b14a1f94">
              Vi har sett konferenser komma och gå. Det finns en konferenströtthet.
              I Rio var det entusiastiskt. Då var världen full av förhoppningar.
              Berlinmuren hade fallit, och möjligheterna såg näst intill ofantliga
              ut. Sedan fick vi Kyoto, där man skulle försöka lösa klimatfrågorna
              och klimatavtalet. Det lyckades så där. Men vi fick ändå en klimatregim
              som vi förhoppningsvis skulle föra vidare i Köpenhamn. Det lyckades
              inte alls, får man väl säga. Motsättningarna globalt är så stora.
              Det måste vi också från svensk sida respektera. Durban tog oss
              lite längre, och i Rio om drygt en månad kommer vi förhoppningsvis
              ytterligare en bit framåt.
            </seg>
            <seg n="809ed7a9">
              Men det är en ny värld där ute. Vi har hört det när vi pratar
              bistånd, och vi hör det när vi är ute och diskuterar klimat, miljö
              och utvecklingsagenda. Vi kunde höra när vi var i Brasilien hur
              man då byggde för en ny utmanare till Världsbanken, IMF, genom
              det sydsyd-samarbete som Brasilien, Sydafrika, Kina, Indien och
              Ryssland är inne och resonerar om.
            </seg>
            <seg n="66ee22b9">
              Det finns inte ett enda system i dag, utan det finns många som
              konkurrerar om agendan. Det är någonting som vi måste ta fasta
              på och respektera när vi diskuterar. Vi kan se att 13 procent
              av utsläppen av växthusgaser i dag sker inom de länder som fortfarande
              har ett Kyotoåtagande. Huvuddelen av de totala utsläppen rör andra
              länder. Det är ett dåligt tecken att Kanada, Ryssland och Japan
              lämnade Kyotoregimen nu senast i Durban. Jag hoppas att det kan
              samlas ihop de kommande åren.
            </seg>
            <seg n="247bd72e">
              Detta visar svårigheterna och utmaningarna, men det innebär inte
              att vi inte ska vara beredda att frejdigt ta oss an dem och möta
              dem. Vi måste försöka bygga koalitioner och hitta de byggstenar
              som krävs för att nå en hållbar agenda, till exempel hållbarhetsindikatorer
              med Colombia, Guatemala och Norge, som jag också tror är med nu.
            </seg>
            <seg n="b28614e7">
              Fru talman! Vi i Sverige ska ta vårt ansvar här hemma, men vi
              ska också göra det tillsammans i Europa och globalt. Jag och Centerpartiet
              hoppas att vi ska nå en hållbar agenda till 2015 där vi kan förena
              utvecklingsmålen med de klimat- och miljömål som finns.
            </seg>
            <seg n="685793fc">
              Fru talman! Precis som Harry Martinson en gång så klokt uttryckte
              det är det ont om jordklot, och vi måste vara rädda om det vi
              har. Jag yrkar bifall till förslaget i utskottets betänkande och
              avslag på reservationerna.
            </seg>
          </u>
          <note type="speaker" n="b8b64403">
            Anf. 19 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-33338c293a70e33c-5" n="afbf757b">
            <seg n="64c12552">
              Fru talman! Kerstin Lundgren säger att Sverige ska vara klimatneutralt
              2050. Jag skulle vilja veta hur agendan ser ut för att vi ska
              nå dit. Vilka konkreta åtgärder tänker sig Kerstin Lundgren? Innefattar
              det att vi inte ska importera produkter som inte är tillverkade
              på ett klimatneutralt sätt från utlandet? Sådana produkter skulle
              ju innebära att vi får in utsläpp utifrån som räknas som utsläpp
              någon annanstans.
            </seg>
            <seg n="2d2cc521">
              Hur ställer sig Kerstin Lundgren till det faktum att vi tog bort
              skatten på handelsgödsel? Det borde inte vara så smart egentligen.
              Hur ska vi göra med den ökade köttkonsumtionen, som också innebär
              ökade klimatutsläpp? Jag skulle vilja höra om de konkreta åtgärder
              som vi tidigare inte har hört någonting om och som jag frågade
              om i tidigare replikskiften. Jag hör att Kerstin Lundgren och
              Centerpartiet vill göra väldigt mycket, men ni har ju ett antal
              andra partier med er också. Det blir kanske inte så lätt att nå
              dit ni skulle vilja nå.
            </seg>
            <seg n="1dfc8e2b">
              Jag har också en annan fråga som handlar om skyddade naturområden.
              Om vi jämför oss med andra EU-länder har vi väldigt få skyddade
              naturområden i Sverige. I Spanien, som annars är en miljöbov i
              det stora hela, har de områden där 40, 50 eller 60 procent är
              skyddade naturområden. I Sverige ligger vi kanske på en tiondel.
              Vad ska Sverige göra i den delen?
            </seg>
          </u>
          <note type="speaker" n="ed6e35fd">
            Anf. 20 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-5f8ca57a8bc05a94-1" n="55d15b58">
            <seg n="5c4210e8">
              Fru talman! Ambitionen att Sverige ska vara klimatneutralt till
              2050 är naturligtvis en tuff utmaning. De exakta planerna är inte
              klara ännu. Det är en del av uppdraget att titta på hur vi kommer
              att kunna förena oss inom EU och globalt. Det påverkar det vi
              måste göra själva. En av utgångspunkterna har varit det så kallade
              20-20-20-målet, det vill säga att vi ska ha reducerat våra utsläpp
              med 20 procent till 2020.
            </seg>
            <seg n="6e3986e8">
              Det är vår ambition att vi successivt ska ta oss framåt. Det
              var också därför som vi nu kunde få en presentation av nya åtgärder
              när vi ska förändra ett av de områden där vi behöver göra insatser,
              nämligen transportsektorn. Boendet, transporterna och industrin
              är viktiga när det gäller våra utsläpp.
            </seg>
            <seg n="3f32c145">
              Från 1993 till 2003 har hushållen och den offentliga sektorn
              minskat sina koldioxidutsläpp med 17 respektive 49 procent. Det
              är ett exempel. Men under samma tid har konsumtionen ökat. Vi
              konsumerar väldigt mycket europeiskt, och i och för sig nu också
              kinesiskt. Vi vill se en fri handel. Vi vet att en fri handel
              är en viktig förutsättning för utveckling globalt. Vi skulle gärna
              se ett grönt WTO-avtal för att på det sättet kunna säkerställa
              att de gröna frågorna inte blir ett hinder. En av de saker som
              vi ofta hör när vi vill införa gröna regler är: Nu försöker ni
              på nytt lägga upp handelshinder.
            </seg>
          </u>
          <note type="speaker" n="dab995d1">
            Anf. 21 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-33338c293a70e33c-6" n="afbf757b">
            <seg n="38341531">
              Fru talman! Kerstin Lundgrens svar får mig att tänka på kärnkraftsomröstningen
              en gång i tiden. År 2010 skulle vi ha fasat ut kärnkraften i Sverige.
              I den frågan var Centerpartiet och Miljöpartiet på samma linje.
              Vi skulle inte ha någon kärnkraft kvar i Sverige efter 2010. Men
              vi vet att det inte blev så. Vi ställer upp målet att vara klimatneutralt
              2050, men om vi väntar för länge är risken att vi hamnar i samma
              situation som vi hamnade i när det gäller kärnkraften. Därför
              måste vi sätta fart nu. Det måste vara ett brett upplägg som alla
              står bakom.
            </seg>
            <seg n="150cb14d">
              Jag förstår att det är helt omöjligt att vi alla kommer att stå
              bakom alla önskemål, men det jag ser som det stora problemet i
              dagsläget med den regering vi har i dag är hur ni ska få med er
              Moderaterna på allt det som ni egentligen skulle vilja genomföra.
              Det är inte alls lika svårt att få med oss eller Socialdemokraterna,
              skulle jag tro, när det gäller miljöfrågorna. Där har ni verkligen
              en uppgift där vi kan stötta, men sedan vill vi kanske gå ännu
              längre när det gäller det svenska jordbruket och annat.
            </seg>
            <seg n="195dbe5a">
              Jag fick inte riktigt svar på hur de produkter som vi importerar
              ska vara i förhållande till det vi gör här. Ska de också vara
              klimatneutrala, för annars är vi inte klimatneutrala? Därför måste
              det till ett mycket stort internationellt arbete.
            </seg>
            <seg n="acfc235d">
              Jag fick inte heller något svar på hur det ser ut med de svenska
              skyddade naturområdena i förhållande till den stora mängd skyddade
              naturområden som finns i andra delar av Europa.
            </seg>
          </u>
          <note type="speaker" n="f180ffee">
            Anf. 22 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-5f8ca57a8bc05a94-2" n="55d15b58">
            <seg n="fe13c0bb">
              Fru talman! Bodil Ceballos frågar på nytt om import av produkter.
              Jag försökte svara på den frågan även om det kanske var svårt
              att uppfatta. Jag pratade om det gröna WTO-avtalet och om att
              hitta ett internationellt regelverk som säkerställer att man tar
              miljöhänsyn. Jag hoppas dessutom att vi ska nå ett globalt klimatåtagande.
              Det kommer naturligtvis att påverka förutsättningar för handel,
              precis som andra saker. Jag vill se handel, och jag är inte negativ
              till att man räknar med konsumtion i det sammanhanget. Men det
              viktiga är att fokusera på det vi kan göra här hemma med vår egen
              produktion och att vi kan ta hand om det man kallar biffen, bostaden
              och bilen. Det är de viktiga delarna att försöka hantera.
            </seg>
            <seg n="70fcbac0">
              När det gäller skyddade områden har vi i riksdagen ställt oss
              bakom ett miljömål. Vi jobbar för att leva upp till det miljömålet.
              Vi har ett förhållningssätt till skyddade områden som inte nödvändigtvis
              innebär att staten ska gå in och lägga en död hand över områdena.
              Den enskilda skogsbrukaren har vårdat och skött sitt landskap
              på ett sätt som är mycket värdefullt för den biologiska mångfalden,
              artrikedomen, och för landskapet som sådant. Vi tror verkligen
              att det finns ett stort engagemang och ett stort intresse vi har
              sett att det är så för att skydda områden utan att göra dem till
              naturskyddsområden, nationalparker eller något annat som skulle
              krävas enligt Bodil Ceballos syn.
            </seg>
          </u>
          <note type="speaker" n="41872aa8">
            Anf. 23 JULIA KRONLID (SD):
          </note>
          <note n="7dadf867">
            Fru talman! Utskottet behandlar som bekant i detta betänkande
            FN:s konferens om hållbar utveckling, även kallad Rio + 20, samt
            ett antal motioner från allmänna motionstiden om internationella
            miljöfrågor.
          </note>
          <u who="julia_kronlid_4ece83" xml:id="i-eb6d48a8a0db777b-0" n="61fc6ca9" prev="i-213b4cea479f19d4-0">
            <seg n="64a5439e">
              Frågan om hållbar utveckling är en bred och stor fråga där många
              aspekter måste beaktas för att man ska kunna uppnå en miljömässigt,
              socialt och ekonomiskt hållbar utveckling. Eftersom miljö- och
              klimatfrågan alldeles uppenbart är en global fråga som kräver
              globala insatser välkomnar vi initiativet att utifrån Rio + 20-konferensen
              försöka komma fram till breda överenskommelser som kan ge effekter
              på ett globalt plan. Om koldioxidutsläppen globalt ska minska
              och om vi ska uppnå resultat på andra viktiga områden för en hållbar
              utveckling är det en förutsättning att länder som USA, Kina och
              Indien också minskar sina utsläpp och är med och samarbetar.
            </seg>
            <seg n="d2f0a0d8">
              Fru talman! Sverigedemokraterna ser människan som en del av naturen
              och inser att vi är helt beroende av denna för att kunna fortsätta
              vår existens på jorden. Naturen förser oss med de mest nödvändiga
              förutsättningarna för vårt livsuppehälle såsom mat, vatten och
              syre. Det finns även viktiga skönhetsvärden inbäddade i naturen
              som vi tror är nödvändiga för att fylla våra själsliga behov och
              möjliggöra en hög livskvalitet.
            </seg>
            <seg n="e1c73124">
              Sverigedemokraterna ser också omsorgen om djuren som ett mått
              på hur utvecklat ett samhälle är, och vi strävar efter ett samhälle
              där djuren inte behöver utsättas för något onödigt lidande.
            </seg>
            <seg n="552a9073">
              Sverigedemokraterna betraktar merparten av dagens miljöproblem
              som en konsekvens av att samhället inte i tillräckligt hög grad
              låtit sig vägledas av den konservativa principen om ett varsamt
              framåtskridande. Försiktighetsprincipen är således central inom
              Sverigedemokraternas miljöpolitik både när det gäller att förhindra
              uppkomsten av nya miljöproblem och när det gäller valet av metoder
              för att motverka de redan befintliga problemen.
            </seg>
            <seg n="951f3be8">
              Fru talman! Förvaltarskapstanken, det vill säga strävandet efter
              att inte lämna över vår hembygd, vårt land, vår kontinent och
              vår planet i ett sämre skick till våra barn än vad den befann
              sig i när vi tog över ansvaret för den av våra föräldrar, är central
              för Sverigedemokraternas politik inom alla områden men är kanske
              särskilt vägledande inom just miljöområdet. Slutmålet för vår
              miljöpolitik är ett ekologiskt hållbart samhälle. Utifrån det
              instämmer vi i regeringens ståndpunkt kring vikten av ett hållbart
              jordbruk, skogsbruk och fiske.
            </seg>
            <seg n="725dc3c3">
              När jag bodde i Papua Nya Guinea tyckte jag att det var förfärande
              att höra om hur man använde sig av fiskemetoder som sprängde bort
              hela korallrev med allt känsligt liv som finns där. Gällande hållbart
              skogsbruk vill vi också lyfta fram vikten av att stävja skövlingen
              av regnskogar. I regnskogarna finns en enorm rikedom av djurarter
              och växtarter däribland en stor del av världens grodor, som också
              har kommit upp i dagens debatt. Flera folkgrupper lever också
              i regnskogarna, till exempel i Amazonas. Skövlingen av regnskogen
              påverkar vårt klimat negativt. Sverigedemokraterna anser därför
              att denna fråga bör lyftas upp mer i satsningar på miljö och klimat
              internationellt.
            </seg>
            <seg n="e714cbc0">
              Fru talman! Målet om ett miljövänligare samhälle bör primärt
              uppnås genom medvetandegörande, forskning och teknisk utveckling
              samt positiva incitament till omställning mot ett mer hållbart
              levnadssätt. Att utveckla och exportera internationellt gångbar
              ny teknik är också något som vi anser att Sverige bör satsa på.
              Därför välkomnar vi att regeringen anser att Riokonferensens slutdokument
              bland annat ska ge starka signaler om att näringslivets expertis,
              resurser och innovationskraft bättre måste tillvaratas i arbetet
              för hållbar utveckling.
            </seg>
            <seg n="861ebb26">
              I betänkandet lyfter utskottet också fram vikten av att involvera
              klimat- och miljöfrågor i biståndet, vilket också är något som
              Sverigedemokraterna lyft fram i sin biståndspolitik där vi ökat
              anslaget till miljösatsningar i biståndet. Om utvecklingsländerna
              ska nå målet om en hållbar utveckling är satsningar på miljö och
              klimat avgörande för att motverka en än mer negativ påverkan på
              vår miljö.
            </seg>
            <seg n="b1261430">
              I utvecklingsländer är många människor helt beroende av naturresurser
              i omgivningen för att överleva, och samhällena är sårbara för
              naturkatastrofer. Det är därför bland annat viktigt med insatser
              som kan förebygga, så att konsekvenserna av naturkatastrofer inte
              blir lika omfattande.
            </seg>
            <seg n="7cf36ac4">
              Fru talman! Bland de områden som regeringen ser det som viktigt
              att Riomötet ger starka signaler om hör också frågan om tillgång
              till och hållbart utnyttjande av energi, vatten och sanitet. Just
              frågan om vatten och sanitet har Sverigedemokraterna tidigare
              lyft i en motion gällande biståndets satsningar på miljö och klimat.
            </seg>
            <seg n="f78707bf">
              Tillgången till rent vatten och grundläggande sanitet är en avgörande
              faktor för hälsa och utveckling i utvecklingsländer. I många länder
              släpps orenat vatten ut i vattendrag från industrier och hushåll.
              Enligt uppgifter från organisationen Wateraid saknar två och en
              halv miljard människor en toalett att gå till vid behov. När det
              saknas latriner hamnar oftast avföringen i naturen på landsbygden,
              i avloppsdiken eller i storstädernas slumområden. Därmed förorenas
              mat och dricksvatten av flugor, och dessutom kan detta spridas
              vidare till brunnar och andra vattentäkter via regnvattnet.
            </seg>
            <seg n="7d337aa5">
              Detta är ett allvarligt miljö- och hälsoproblem. Att få i sig
              vatten med mänsklig avföring kan vara förenat med livsfara. Det
              innehåller mängder av skadliga bakterier och virus. Varje dag
              dör 4 000 barn i diarré som orsakas av smutsigt vatten och bristande
              sanitet.
            </seg>
            <seg n="6ee4b62b">
              Därför hoppas vi att Rio + 20-konferensen kan komma fram till
              slutsatser om hållbara lösningar för tillgång till rent vatten
              och grundläggande sanitet i utvecklingsländer.
            </seg>
            <seg n="d4bd4839">
              Med detta vill vi yrka bifall till utskottets förslag i detta
              betänkande.
            </seg>
          </u>
          <note type="speaker" n="34393699">
            Anf. 24 ROBERT HALEF (KD):
          </note>
          <u who="robert_halef_1b78aa" xml:id="i-0f01ca08bf685942-0" n="d8f477bc">
            <seg n="10092ec2">
              Fru talman! Sveriges politik för global utveckling syftar till
              att minska världsfattigdomen genom en globalt hållbar och rättvis
              utveckling. År 1972 hölls den första globala miljökonferensen
              i Helsingfors med inrättandet av FN:s miljöprogram, Unep, som
              följd. 15 år senare definierade Brundtlandkommissionen hållbar
              utveckling som utveckling som tillfredsställer dagens behov utan
              att äventyra kommande generationers möjligheter att tillfredsställa
              sina behov.
            </seg>
            <seg n="2f0275ad">
              För oss kristdemokrater är detta en definition som ännu i dag
              bör vara vägledande för våra ansträngningar att göra världen mer
              hållbar. Det är en definition som ligger väl i linje med den kristdemokratiska
              förvaltarskapstanken. Vi människor har ett ansvar att bruka och
              bevara, inte förbruka, vårt samhälle, vår ekonomi och vår miljö.
            </seg>
            <seg n="140a3189">
              Dagens slit- och slängsamhälle inverkar negativt inte endast
              på vår generation. Det riskerar att drabba våra barn och barnbarn
              mycket hårdare än det har drabbat oss. Vi har ett gemensamt ansvar
              att förhindra att så sker.
            </seg>
            <seg n="9e9f7bd0">
              År 1992 hölls FN:s konferens om hållbar utveckling i Rio de Janeiro.
              Det var ett möte som mynnade ut i att handlingsprogrammet Agenda
              21 antogs. En bred ansats till hållbar utveckling vann stort stöd
              och FN:s klimatkonvention undertecknades.
            </seg>
            <seg n="6fe6d189">
              Den 2022 juni i år möts världens ledare återigen i Rio. Det uttalade
              syftet med mötet är att stärka förutsättningarna för en grön ekonomi
              inom ramen för fattigdomsbekämpning och hållbar utveckling liksom
              att etablera ett globalt, institutionellt ramverk för att säkra
              en sådan utveckling.
            </seg>
            <seg n="ed6c44da">
              Fru talman! Som utrikesutskottet mycket riktigt påpekar i sina
              överväganden slår klimatförändringarna extra hårt mot världens
              fattiga. Utrikesutskottets påpekande om vikten av att klimatsäkra
              svenska biståndsmedel är viktigt för att minska klimatförändringarnas
              negativa effekter för de fattiga.
            </seg>
            <seg n="7b74a9be">
              Sverige kan dock inte stå ensamt i kampen mot klimathotet. Klimathotet
              känner inga gränser. Det är globalt och kräver därför ett kraftfullt
              globalt gensvar för att hanteras, minimeras och slutligen hindras.
              Durbanmötet i december 2011 lyckades nå viss framgång i kampen
              mot klimatförändringarna, men mycket återstår dock att göra.
            </seg>
            <seg n="79b4a829">
              Beslutet att upprätta en grön klimatfond till stöd för gröna
              anpassningsåtgärder är ett positivt exempel på vad som åstadkoms.
              Kanada, Ryssland och Japan är några av världens största utsläppsbovar,
              och deras beslut att inte ansluta sig till en förlängning av Kyotoprotokollet
              är beklagligt. Dessa länder, liksom USA, borde också ta sitt ansvar.
            </seg>
            <seg n="59263f96">
              Politisk vilja, solidaritet med nuvarande och kommande generationer
              samt kraftfulla handlingsprogram krävs för att komma till rätta
              med klimathotet. För att säkerställa att Rio + 20 mynnar ut i
              ett konkret handlingsprogram för hållbar utveckling måste därför
              både de sociala, ekonomiska och miljömässiga dimensionerna beaktas.
            </seg>
            <seg n="2143a01a">
              Fru talman! Kristdemokraterna ställer sig bakom regeringens prioriterade
              områden inför Rio + 20-mötet. Jordens resurser är knappa. Ett
              hållbart energi- och vattennyttjande bör ha en självklar plats
              på agendan. Europaparlamentets resolution från september 2011
              betonar just vikten av att EU under Riomötet går i bräschen för
              att öka energieffektiviteten liksom nyttjandet av förnybara energikällor.
              Vatten, sol och vind är garanter för vår hållbara framtid, inte
              kol och inte olja. Ohållbara jord- och skogsbruksmetoder hör gårdagen
              till och måste ersättas med hållbara alternativ.
            </seg>
            <seg n="abc2b2b9">
              Fru talman! Demokrati, mänskliga rättigheter, jämställdhet, transparens
              och ansvarsutkrävande är grundförutsättningar för att få till
              stånd en verkligt hållbar utveckling. Många av jordens människor
              föds ofria. Många föds i ofria stater utan frihet i förhållande
              till sina behov, utan frihet att yttra sig och utan frihet från
              fattigdom och förtryck.
            </seg>
            <seg n="7a130893">
              Vi kristdemokrater menar att utan respekt för mänskliga rättigheter
              och garantier för mänsklig säkerhet kan sann frihet och hållbar
              utveckling inte skapas. Avsaknad av mänskliga rättigheter liksom
              odemokratiska samhällsstrukturer främjar inte fattigdomsbekämpning
              och därmed hållbar utveckling. Det är endast genom demokratiska
              processer och respekt för mänskliga rättigheter som totalitära
              tankar, maktmissbruk och korruption kan bekämpas. Först då kan
              fattigdom bekämpas och hållbar utveckling skapas.
            </seg>
            <seg n="02e086a9">
              Fru talman! Kristdemokraterna menar att strävandena efter hållbar
              utveckling i första hand kan och bör skapas på lokal nivå. Civilsamhället
              måste spela en större roll i utformningen av globala handlingsprogram
              för hållbar utveckling. Med dess närhet till människor och dess
              kunskaper och insikter om människors behov står civilsamhället
              mycket väl rustat att avgöra vad som krävs för hållbar utveckling
              på lokal nivå. Därför välkomnar vi regeringens aktiva samarbete
              med CSO:er inför och under Rio + 20.
            </seg>
            <seg n="322e558a">
              För att vi ska kunna tala om verklig hållbar utveckling måste
              den också vara regional och global till sin natur. Genom Europeiska
              unionen och ett stärkt FN kan detta göras möjligt. Vi delar biståndsministerns
              uppfattning om betydelsen av att säkerställa att samtliga tre
              dimensioner av hållbarhetsbegreppet bättre integreras i FN:s arbete
              samt att FN:s huvudsakliga organ på detta område stärks.
            </seg>
            <seg n="6ddd8d1a">
              Målsättningarna för hållbar utveckling som förväntas antas i
              Rio bör vara tydligt definierade med klara tidsplaner. Regeringens
              ambition att Rio + 20 ska bli startskottet för utformandet av
              en rad globala hållbarhetsmål som världen kan enas om senast 2015
              är välkommen. Ett globalt giltigt ramverk är vad som krävs för
              att nå en hållbar värld.
            </seg>
            <seg n="7076629b">
              Fru talman! Rio + 20 innebär ett gyllene tillfälle att möta de
              många kriser vår värld står inför. Faktum är att klimathotet är
              mer reellt än någonsin, att det leder till svält och ogripbara
              flyktingkatastrofer i Afrika och på en del andra håll. Låt oss
              hoppas att politisk vilja finns för att Rio + 20 och de fortsatta
              klimatsamtalen förmår skapa en mer hållbar värld.
            </seg>
          </u>
          <note n="eb5e1f38">
            Jag yrkar bifall till utskottets förslag i betänkandet och avslag
            på samtliga reservationer.
          </note>
          <note type="speaker" n="44cec802">
            Anf. 25 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-33338c293a70e33c-7" n="afbf757b">
            <seg n="c428d1b6">
              Fru talman! Jag blir glad när jag hör att Kristdemokraterna vill
              satsa på de flödande energislagen, de förnybara men också flödade
              energislagen, de som aldrig tar slut, och jag blir glad att de
              inte vill ha kol och olja. Därför vill jag ställa samma fråga
              till Kristdemokraterna som jag ställt till de övriga deltagarna,
              nämligen hur vi ska kunna skydda Arktis på ett bättre sätt. Det
              som görs i dag är inte tillräckligt. Det finns ingen hållbar utvinning
              av olja under Arktis istäcke dels av klimatskäl, dels på grund
              av att det är en sådan sårbar miljö. Det gör att det är helt ohållbart
              att utvinna oljeresurserna där.
            </seg>
            <seg n="6ff76047">
              Kristdemokraterna talar också om EU och ett stärkt FN. Jag skulle
              vilja veta på vilket sätt de tänker stärka FN. Det är ju inte
              så lätt att nå hela vägen fram i FN-systemet. FN är det enda globala
              parlamentet, den enda globala regering vi har, men det fungerar
              inte särskilt bra alla gånger. På vilket sätt har ni tänkt er
              att stärka FN, Robert Halef?
            </seg>
            <seg n="b89adae2">
              De globala hållbarhetsmålen ska vara på plats senast 2015 säger
              Robert Halef. Det låter bra. Jag tog upp tidigare att man kunde
              ge naturen egna rättigheter, möjligheter, på global nivå, eller
              på nationell nivå som i Ecuador och Bolivia. Det skulle vara en
              grund för att man sedan även kunde arbeta med andra hållbarhetsmål.
              Man skulle så att säga skifta fokus och inte bara bruka och bevara
              jordens resurser utan också ge den egna rättigheter. Hur ser Robert
              Halef på det?
            </seg>
          </u>
          <note type="speaker" n="1679b952">
            Anf. 26 ROBERT HALEF (KD) replik:
          </note>
          <u who="robert_halef_1b78aa" xml:id="i-0f01ca08bf685942-1" n="d8f477bc">
            <seg n="0b3ba60f">
              Fru talman! Jag tackar Bodil Ceballos för frågorna. När det gäller
              Arktis är det många intressenter och länder som är inblandade.
              Jag tror att det ligger i de flestas intresse, särskilt Sveriges,
              att det arktiska området ska hanteras mycket varsamt. Det pågår
              ett långsiktigt arbete. Vi får se vad det leder till och vad som
              händer framöver. Man ska dock vara väldigt varsam med utvinning
              av olja och annat så att man inte förstör miljön där. Om jag fick
              bestämma skulle jag vilja att Arktis förblev som det är i dag.
            </seg>
            <seg n="f9ab07cd">
              När det gäller FN:s möjligheter att stärka miljösatsningarna,
              eller hur vi kan stärka FN:s roll för att ta mer ansvar för miljöbekämpningen
              och försörjningen av vår miljö, har det hållits konferenser, som
              nämnts tidigare. Vi har Riomötet, Kyoto, Durban med flera. Det
              är vid dessa konferenser vi kan komma överens om mål och medel
              för hur vi ska komma till rätta med miljöförstöringen.
            </seg>
          </u>
          <note type="speaker" n="0e48c691">
            Anf. 27 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-33338c293a70e33c-8" n="afbf757b">
            <seg n="f36464ba">
              Fru talman! Låt mig ta upp det sista som sades, det om konferenser.
              Christian Holm tog i sitt anförande upp att det inte ska vara
              så mycket prat utan mer verkstad. Många gånger blir det mycket
              prat och det går sakta framåt. Konferenserna är viktiga, men det
              går med små steg. Helt plötsligt står vi inför en katastrof och
              kan inte ta oss ur den. Det hade varit bättre om vi hade kunnat
              stärka FN, det vill säga att FN fick en större makt att tvinga
              fram olika beteenden.
            </seg>
            <seg n="c7fab578">
              Robert Halef svarade inte på min fråga om naturens egna rättigheter.
              Du får gärna komma tillbaka till den frågan i nästa inlägg. Någon
              gång på 90-talet i valrörelsen 1994, min första valrörelse deltog
              jag i en högstadiedebatt tillsammans med alla partier. För mig
              är det självklart att alla arter har samma rätt på den här jorden.
              Jag har inte större rätt än vad vargen har. Jag blev därför förvånad
              när kristdemokraten tyckte att jag resonerade på ett konstigt
              sätt. Kristdemokraten menade att det var så självklart att människan
              står över alla andra och att människan har ett särskilt ansvar.
              Det var första gången jag hörde det argumentet. För mig var det
              så självklart att alla arter på jorden har en rätt att existera
              för sin egen skull.
            </seg>
            <seg n="cb4f48fa">
              Därför skulle jag vilja höra dig utveckla hur du ser på möjligheten
              att vända lite grann på steken och inte bara tänka rättigheter
              utifrån människans perspektiv utan också tänka rättigheter utifrån
              arters möjlighet att finnas på jorden.
            </seg>
          </u>
          <note type="speaker" n="533ebd70">
            Anf. 28 ROBERT HALEF (KD) replik:
          </note>
          <u who="robert_halef_1b78aa" xml:id="i-0f01ca08bf685942-2" n="d8f477bc">
            <seg n="c91ed2f1">
              Fru talman! Sverige gör mycket i dag när det gäller bekämpning
              av växthusgaser och miljöförstöringen som sker i världen. Vi är
              redo att bistå med vad som krävs i FN, om det är pengar till fonder
              och så vidare. Vi är drivande i de frågorna. Vi hoppas att även
              de länder som är de största bovarna i fråga om miljöutsläpp ansluter
              sig så att det går att få ett mätbart resultat. Vi måste sätta
              mål där det går att se hur mycket som kan åstadkommas på 10, 15,
              20 och 50 års sikt så att vi kan komma till rätta med problemen.
              Det handlar om att förvalta, inte förbruka, våra naturresurser.
            </seg>
            <seg n="8245eff7">
              Bodil Ceballos tog upp frågan om arter och biologisk mångfald.
              Självklart ska vi skydda de arter som finns, växter, djur, vad
              det än är fråga om. En biologisk mångfald är viktig för att få
              balansen för överlevnaden för växter, djur och mänskligheten.
            </seg>
            <seg n="d17a32a0">
              Fru talman! I dag har Bodil ställt krav utan att själv prestera
              någonting. Jag har inte hört några konkreta förslag från Miljöpartiet
              på hur man ska komma till rätta med miljöproblemen. När regeringen,
              FN eller EU säger att de ska försöka åstadkomma något på fem tio
              års sikt säger Miljöpartiet att det inte räcker utan sätter ribban
              högre utan att det finns resurser eller en praktisk plan.
            </seg>
          </u>
          <note n="1836536c">
            Överläggningen var härmed avslutad.
          </note>
          <note n="b8c76824">
            11 § Mänskliga rättigheter i svensk utrikespolitik
          </note>
          <note n="4b0f4bd7">
            Föredrogs
          </note>
          <note type="speaker" n="0f77a900">
            Anf. 29 CARIN RUNESON (S):
          </note>
          <u who="carin_runeson_03742d" xml:id="i-b677fa460832b14f-0" n="e5d8210e">
            <seg n="4ca5fb32">
              Fru talman! Med risk att något överskrida min anmälda talartid
              vill jag ändå konstatera att vi förmodligen kommer att minnas
              dagens debatter i utrikesutskottet och i kammaren särskilt väl.
              Det är med anledning av att medan vi har debatterat här har vi
              helt plötsligt blivit utan ordförande i utrikesutskottet. Anledningen
              därtill är att vår ordförande Karin Enström i dag, medan vi har
              suttit här, har utsetts till landets nya försvarsminister. Då
              vill jag ta tillfället i akt att här från talarstolen önska henne
              lycka till med nya uppdraget och tacka henne för gott ledarskap
              och ordförandeskap i utrikesutskottet. Vi kommer att sakna henne
              i utrikesutskottet, men vi är övertygade om att hon kommer att
              göra ett utmärkt jobb som försvarsminister.
            </seg>
            <seg n="4b6405e3">
              Så till dagens MR-betänkande!
            </seg>
            <seg n="59bca429">
              Fru talman! Dagens betänkande om mänskliga rättigheter i svensk
              utrikespolitik behandlar ett antal motioner från de allmänna motionstiderna
              2010 och 2011. Det är motioner som tar upp MR-frågor i vissa regioner
              i världen. Det handlar framför allt om ett antal länder i Afrika
              och i Latinamerika, och för Asiens del behandlas motioner som
              rör Burma och Kina. Det finns även ett avsnitt om en ny EU-strategi
              för främjande av mänskliga rättigheter i världen.
            </seg>
            <seg n="48853f3a">
              Vi socialdemokrater har två reservationer tillsammans med Miljöpartiet
              och Vänsterpartiet, reservation 6, som rör framför allt kvinnors
              situation i Nicaragua, och reservation 8, som handlar om arbetsförhållandena
              i Kina, och jag vill yrka bifall till båda reservationerna.
            </seg>
            <seg n="966fa0dc">
              Som en följd av detta kommer jag i huvudsak att ägna min talartid
              åt Latinamerika, framför allt Nicaragua, och åt Kina, och jag
              börjar med det sistnämnda.
            </seg>
            <seg n="3e187650">
              Fru talman! Vi socialdemokrater ser det som en absolut nödvändighet
              att de grundläggande mänskliga rättigheterna i arbetslivet stärks
              och respekteras överallt i världen. Den fria förenings- och förhandlingsrätten
              måste garanteras, och slavarbete, barnarbete och diskriminering
              ska bort. Det är inte acceptabelt att mer än 200 miljoner barn
              arbetar och att 12 miljoner människor arbetar under tvång, vilket
              i praktiken inte är någonting annat än ett modernt slaveri.
            </seg>
            <seg n="a244baf9">
              Det är också välkänt och helt förkastligt att fackligt aktiva
              i många länder förföljs, fängslas och till och med mördas för
              sitt engagemangs skull.
            </seg>
            <seg n="fb94d7e0">
              Arbetet inom Internationella arbetsorganisationen, ILO, måste
              därför få ökad tyngd och fler länder måste förmås att ratificera
              ILO:s konventioner.
            </seg>
            <seg n="99400e18">
              Vi socialdemokrater vill också stärka internationell facklig-politisk
              samverkan, och i det sammanhanget, fru talman, vill vi även se
              ett engagemang från den borgerliga regeringens sida.
            </seg>
            <seg n="8f525127">
              När det gäller Kina har man sedan de ekonomiska reformerna startade
              för drygt 30 år sedan lyft något hundratal miljoner människor
              ur fattigdom, och den personliga friheten har ökat för många inom
              vissa områden. Det är bra.
            </seg>
            <seg n="31dc59fd">
              Men, fru talman, vi vet alla att det råder stor brist på och
              avsaknad av respekt för de mänskliga rättigheterna i Kina. Tvångsförflyttningar,
              fängslande av oliktänkande, stora brister i yttrandefriheten,
              om den alls finns, och en negativ särbehandling av minoriteter
              är några exempel på sådant som över huvud taget inte borde förekomma
              vare sig i Kina eller i något land.
            </seg>
            <seg n="29edd6e3">
              Antalet länder som tillämpar dödsstraff fortsätter att minska,
              men enligt Amnestys årsrapport avrättar Kina ensamt fler personer
              än resten av världen tillsammans, vilket vi socialdemokrater helt
              fördömer.
            </seg>
            <seg n="8e4dd6f0">
              Fru talman! Det är viktigt att vi inte enbart ser Kina som en
              gigantisk marknad för svenska produkter. Vi måste i alla våra
              kontakter med Kina föra fram vår ståndpunkt om mänskliga rättigheter
              och demokrati och fortsätta arbetet för att företag ska ta ett
              större socialt ansvar och för att fackliga rättigheter ska utvecklas.
            </seg>
            <seg n="55287ad5">
              Den fria förenings- och förhandlingsrätten ska garanteras liksom
              rätten till internationella sympatiåtgärder, vilket, fru talman,
              skulle kunna leda till politiska förändringar. Utöver att värna
              arbetstagarnas rätt bidrar fria och demokratiska fackföreningar
              dessutom till ökad social rättvisa.
            </seg>
            <seg n="57b924fa">
              Vi socialdemokrater kräver också att grundläggande mänskliga
              rättigheter i arbetslivet förs in i internationella handelsavtal.
              Sverige ska hävda arbetstagarnas rätt i internationella organisationer,
              exempelvis IMF och Världsbanken, genom bilaterala kontakter och
              med upphandlingsregler på alla samhällsnivåer. Därför bör Sverige
              ratificera ILO:s konvention 94 om offentlig upphandling.
            </seg>
            <seg n="39327362">
              Det är nödvändigt, fru talman, att vi alla bidrar till att skapa
              opinion mot urusla arbetsförhållanden i Kina och i hela världen
              i övrigt.
            </seg>
            <seg n="2c7e239a">
              Även om regeringen Reinfeldt uttalat att efterlevnaden av och
              respekten för de mänskliga rättigheterna för arbetstagare ska
              stärkas globalt verkar detta ha försvunnit helt i regeringens
              fokusering av målen i utvecklingspolitiken. Det ideologiska skiftet
              märks väl genom att fokus alltmer läggs på marknaden och inte
              på människan. Regeringen lägger helt enkelt ingen större vikt
              vid mänskliga rättigheter i arbetslivet eller vid den fackliga
              organiseringens betydelse för ett samhälles utveckling, vilket
              vi socialdemokrater beklagar.
            </seg>
            <seg n="10d15429">
              Fru talman! Nu tänker jag bege mig till andra sidan jordklotet
              och till Latinamerika, där utrikesutskottet uppdelat i tre delegationer
              nyligen varit på besök för att se, lära och fördjupa kunskaperna.
            </seg>
            <seg n="5a5d4727">
              Jag hade själv förmånen att leda den delegation som besökte Colombia
              och Venezuela, två länder som betraktas som demokratier men där
              dess värre narkotikahandel, våld och kriminalitet är utbrett och
              där många, många människor lever i stor fattigdom.
            </seg>
            <seg n="a3e943d5">
              I Colombia pågår dessutom sedan 40 år tillbaka en intern väpnad
              konflikt med framför allt Farcgerillan och paramilitären som huvudrollsinnehavare.
              Konflikten har i alla år inneburit grava brott mot internationell
              humanitär rätt. Jag kan som exempel nämna tvångsrekrytering av
              barn och ungdomar, urskillningslösa attacker mot civilbefolkningen,
              tvångsförflyttningar, kidnappningar, sexuellt våld samt mord på
              och hot mot folkvalda, mot studenter, mot journalister ja, listan
              kan göras lång.
            </seg>
            <seg n="9bf84062">
              Under senare tid har man dock kunnat se en viss ljusning när
              det gäller att få till stånd en lösning på konflikten, och därvidlag
              är det bara att önska det colombianska folket en tillvaro utan
              våld och hot och en bättre tingens ordning än vad som varit fallet
              under så många år. För de fyra fem miljoner internflyktingar som
              drivits från hus och hem finns nu också ett hopp om att kunna
              få tillbaka det stycke mark där de en gång bott och verkat, mark
              som innebär en möjlighet och en väg ut ur extrem fattigdom.
            </seg>
            <seg n="850307c2">
              Fru talman! En stor och viktig fråga i Latinamerika är kvinnors
              och barns situation. I det här sammanhanget är det ofrånkomligt
              att inte beröra abortfrågan. Inget av länderna i Latinamerika
              har en lagstiftning som ger kvinnan rätt till fri abort, vilket
              vi socialdemokrater ser som ett brott mot mänskliga rättigheter
              och ett förmyndarskap som berövar kvinnan möjligheten och rättigheten
              att själv få bestämma över sin egen kropp.
            </seg>
            <seg n="e4d1a25e">
              Allra längst har man gått i Nicaragua, där abort inte ens är
              tillåten om en kvinna eller flicka blivit gravid på grund av våldtäkt
              eller incest det händer tyvärr ofta eller om det är fara för kvinnans
              liv. En illegal abort det förekommer naturligtvis många, med stor
              fara för kvinnans liv är i lagens mening dessutom en kriminell
              handling som ger såväl kvinnan som den läkare som utfört aborten
              två respektive tre års fängelsestraff. Detta, fru talman, är inhumant.
            </seg>
            <seg n="e4ab7b09">
              Nicaragua är Latinamerikas näst fattigaste land efter Haiti,
              och som i så många andra fattiga länder är det kvinnorna och barnen
              på landsbygden som är de värst utsatta. Eftersom Nicaragua är
              ett starkt mansdominerat samhälle är kvinnan i många fall ensam
              ansvarig för familjens försörjning. Till detta ska läggas att
              hon tvingas föda fem, sex, sju, åtta och kanske ännu fler barn.
              Det är heller inte ovanligt att kvinnor blir mormödrar redan i
              30-årsåldern.
            </seg>
            <seg n="5c68e9bd">
              Tillsammans med Guatemala har Nicaragua Centralamerikas högsta
              barna- och mödradödlighet. Hälsovården är bristfällig, och på
              de statliga sjukhusen, dit de flesta och framför allt den fattiga
              befolkningen får vända sig, råder brist på mediciner och utrustning.
              Och som om inte detta räckte visar rapporter från Sida att Nicaragua
              är det land i Latinamerika där kvinnomisshandel inklusive sexuellt
              våld är mest vanligt förekommande.
            </seg>
            <seg n="269339bf">
              I det svenska utvecklingsarbetet med Nicaragua bidrog Sverige
              till flera insatser för att öka jämställdheten, men oändligt mycket
              återstår att göra. Men tyvärr, fru talman, kan vi konstatera att
              den borgerliga regeringens beslut om att fasa ut utvecklingssamarbetet
              bidragit till att mycket av det svenska stödet till kvinnorörelsen
              i Nicaragua avvecklats.
            </seg>
            <seg n="3ad43ad6">
              Jag vill därför markera att vi socialdemokrater anser att det
              är oerhört viktigt med ett fortsatt engagemang för utvecklingen
              i Nicaragua och inte minst när det gäller kvinnors situation,
              och det är angeläget att Sverige fortsätter att lämna stöd till
              organisationer i det civila samhället i Nicaragua, och även i
              andra länder, organisationer som arbetar för att stärka de mänskliga
              rättigheterna inklusive kvinnors rättigheter.
            </seg>
            <seg n="f0fb98dc">
              Avslutningsvis, fru talman, vill jag ge ytterligare ett exempel
              på att orättvisorna i världen kan ta sig många uttryck och att
              det vi betraktar som rättigheter och självklarheter långt ifrån
              är det för alla.
            </seg>
            <seg n="c67ed7be">
              Vet ni att det finns fler hungriga människor i världen i dag
              än den sammanlagda befolkningen i USA, Kanada och hela EU och
              att mer än en miljard människor lever under den absoluta fattigdomsgränsen,
              som är lite drygt en dollar per dag? Och detta sker, fru talman,
              medan vi mer välbeställda betalar stora summor för att bli av
              med övervikt, högt blodtryck och andra välfärdssjukdomar.
            </seg>
            <seg n="5fcc4edd">
              Jag tror, fru talman, att vi har råd att bättre stå upp för de
              utsatta i världen. Jag är övertygad om det.
            </seg>
          </u>
          <note type="speaker" n="bdc1de8c">
            Anf. 30 BODIL CEBALLOS (MP):
          </note>
          <u who="bodil_ceballos_9366f3" xml:id="i-33338c293a70e33c-9" n="afbf757b">
            <seg n="8d9997ba">
              Fru talman! Jag tänker börja med ett citat från betänkandet:
            </seg>
            <seg n="bc85de05">
              Arbetet med att främja demokrati, mänskliga rättigheter och hållbar
              utveckling genomsyrar den svenska utrikespolitiken. Sverige ska
              vara en tydlig röst i världen för de mänskliga rättigheterna och
              ska agera bilateralt, genom Europeiska unionen (EU) och multilateralt
              för att de mänskliga rättigheterna ska genomföras och efterlevas
              fullt ut i alla världens länder. Svensk utrikespolitik ska främja
              respekten för de mänskliga rättigheterna. Omsorgen om och försvaret
              av de mänskliga rättigheterna är en integrerad och central del
              av den svenska utrikespolitiken. Den präglar Sveriges agerande
              i globala och regionala forum och genomsyrar de bilaterala kontakterna
              med andra länder.
            </seg>
            <seg n="cfd637e8">
              Sveriges stora engagemang för de mänskliga rättigheterna, vår
              utrikespolitik och vårt utvecklingssamarbete speglar våra förhoppningar
              om en värld där människor kan leva fria, utan fruktan och nöd.
              De mänskliga rättigheterna värnar individens grundläggande behov
              och syftar till att garantera friheter och ge förutsättningar
              för ett drägligt liv för alla. Det är legitimt att reagera och
              påtala kränkningar av dessa rättigheter då förtryckta människor
              just därför att de är förtryckta sällan har möjlighet att själva
              hävda sina intressen.
            </seg>
            <seg n="11b18f68">
              Så inleds betänkandet om mänskliga rättigheter i svensk utrikespolitik.
              Det är riksdagsledamöternas text inte regeringens. Det är inte
              utan att man undrar om alliansledamöterna och regeringen har samma
              uppfattning. Det verkar inte så om man tänker på alla de skandaler
              som omgärdar regeringens utrikespolitik. Och det är ju regeringen,
              inte riksdagen, som ansvarar för utrikespolitiken.
            </seg>
            <seg n="9b71f464">
              Vi har en utrikesminister med kopplingar till ett oljebolag som
              utreds för folkrättsbrott, brott mot mänskligheten, begångna i
              Sudan under den tid han själv var ledamot i bolagets styrelse.
              Själv har han slingrat sig som en ål och ägnat sig åt desinformation
              som svar på frågor från oss och från medier.
            </seg>
            <seg n="e3155d47">
              Vi har också en utrikesminister som satt stopp för sanktioner
              mot telekombolag vars utrustning kan användas för att punktmarkera
              oppositionella i Syrien.
            </seg>
            <seg n="5893ce6b">
              Vi har en försvarsminister som precis avgått för att vi säljer
              vapen, eller tjänster, som kan hjälpa regimer att förtrycka sin
              egen befolkning och som sålts genom att fuska sig runt de svenska
              reglerna för vapenexport.
            </seg>
            <seg n="a29b97ea">
              Vi har en statsminister som inte kommer att darra på manschetten
              när det gäller att värna svenska jobb även om det innebär att
              kringgå vapenexportlagstiftningen och därmed kränka mänskliga
              rättigheter i något annat land.
            </seg>
            <seg n="b610aa4a">
              Vi har en handelsminister som mycket aktivt rest runt i olika
              diktaturer för att hjälpa till att sälja svensk övervakningsutrustning
              för att stoppa flyktingar men också oppositionella.
            </seg>
            <seg n="97d249ec">
              Vi har en biståndsminister som ändrar riktlinjer och förutsättningar
              för biståndets aktörer lika ofta som andra byter skjortor och
              som på så sätt omöjliggör ett långsiktigt arbete för mänskliga
              rättigheter och demokrati.
            </seg>
            <seg n="634d4e9b">
              Vi har i dag också fått höra att samtliga av Telia Soneras bolag
              i östdiktaturer samarbetar med säkerhetstjänsterna i regimernas
              jakt på kritiker och oliktänkande. Om handelsministern varit inblandad
              i säljfrämjandet även i de fallen har jag inga uppgifter om i
              nuläget, men det är väl inte helt omöjligt med tanke på alla hennes
              resor till diktaturer och Sveriges vurm för att sälja in svensk
              telekomteknik.
            </seg>
            <seg n="8b7b5b0a">
              Min första reaktion på det avslöjandet är för övrigt att jag
              skulle vilja att riksdagen väljer en annan teleleverantör till
              oss ledamöter. Jag vill inte att vi ledamöter ska stötta ett bolag
              som deltar i att hjälpa diktaturer spana efter regimkritiker.
            </seg>
            <seg n="6e530f85">
              Regeringens ledstjärna för utrikespolitiken är inte mänskliga
              rättigheter och demokrati. Ledstjärnan är handel och business.
            </seg>
            <seg n="cbdfec60">
              Jag vill därför åter upprepa att den svenska utrikespolitiken
              stavas dubbelmoral inte mänskliga rättigheter. Och den är i gott
              sällskap med ett antal andra europeiska makthavare, tyvärr.
            </seg>
            <seg n="821e996f">
              Fru talman! Jag skrev under allmänna motionstiden en motion som
              jag har valt att inte lyfta fram, eftersom den redan är överspelad.
              Den handlar om de två så kallade Etiopiensvenskarna. Jag och mina
              kolleger ville att mer skulle göras redan innan det kom så långt
              som till rättegång. Vi menade att det var större chans att prata
              ut dem på diplomatisk väg innan rättegången inleddes.
            </seg>
            <seg n="75cdb3ea">
              Nu vet vi hur det gick, och vi kan bara vänta. Det betyder inte
              att vi har glömt Martin och Johan eller att vi inte kommer att
              fortsätta att engagera oss i deras öde jag tror att jag kan tala
              för alla partier i den frågan. Både de och deras familjer kan
              känna sig förvissade om att vi inte kommer att sluta följa upp
              vad som händer dem och att vi kommer att göra vad vi kan för att
              hjälpa dem. Hur vi bäst agerar för att få dem att komma hem igen
              vet jag inte. Risken är att alltför högljudda protester får motsatt
              verkan.
            </seg>
            <seg n="dbf65601">
              Detsamma gäller naturligtvis Dawit Isaak. Han är självklart inte
              glömd.
            </seg>
            <seg n="93e55bfb">
              Fru talman! Det är inte bara svenska journalister som lever farligt.
              Under förra året dödades sammanlagt 67 journalister och 2 medieassistenter.
              I år har hittills 23 journalister dödats, 162 journalister fängslats
              och 121 nätskribenter fängslats.
            </seg>
            <seg n="0c4f9b3b">
              Pressfrihet och yttrandefrihet är grundläggande element i det
              demokratiska samhället. I Sverige är därtill meddelarfriheten
              en självklarhet, om än ibland ifrågasatt. En meddelarfrihet kombinerad
              med efterforskningsförbud är vad som har skyddat oss mot många
              former av korruption och maktmissbruk.
            </seg>
            <seg n="8623583f">
              Det som för oss är självklart är brott i andra länder. Bland
              annat sitter nu Bradley Manning fängslad i USA för att han har
              använt sig av det som i Sverige skulle vara en rättighet, det
              vill säga rätten att informera om missförhållanden i offentliga
              myndigheter. Att Bradley Manning läckte uppgifter till omvärlden
              om vad som faktiskt hände i Irak under ledning av amerikanska
              soldater är viktigt både för historieskrivningen och för att medborgare
              runt om i världen ska få veta sanningen om det krig som så många
              var indragna i. Han betalar dock ett mycket högt pris ett alldeles
              för högt pris.
            </seg>
            <seg n="b89e156e">
              Jag kommer inte att prata mer om Bradley Manning i det här anförandet,
              eftersom min kollega Annika Lillemets kommer att ta upp vår motion
              i sitt anförande lite senare i debatten. Jag nöjer mig därför
              nu med att yrka bifall till reservation 1.
            </seg>
            <seg n="68b070ae">
              Fru talman! Kina är komplext. Världens inställning till landet
              har ändrats i takt med att Kina alltmer blir en viktig ekonomisk
              partner på många områden. Kina räddar våra arbetstillfällen när
              de köper svenska fabriker som går i konkurs, kinesiska företag
              etablerar sig på många håll i Sverige, svenska kommuner har samarbeten
              med kinesiska kommuner etcetera.
            </seg>
            <seg n="f5480331">
              Det leder till att vi gärna blundar för situationen för de mänskliga
              rättigheterna. Ändå har inte mycket förändrats. Lika många avrättas
              årligen, och yttrandefrihet existerar inte.
            </seg>
            <seg n="54272f82">
              Vi beter oss mot Kina ungefär som vi har betett oss mot länderna
              i Nordafrika och Mellanöstern, det vill säga vi låter ekonomiska
              relationer gå före respekten för mänskliga rättigheter. Det är
              inte acceptabelt. Vi måste fortsätta att föra fram vår ståndpunkt
              om mänskliga rättigheter och demokrati som grund för våra relationer.
            </seg>
            <seg n="1865b082">
              På E4:an vid Älvkarleby ligger Dragon Gate. Det är ett kinesiskt
              bygge som nu har varit under uppförande i rätt många år. I början,
              när det byggdes av arbetstagare som hade kommit hit från Kina,
              följdes vare sig byggnormer, miljölagstiftning eller kollektivavtal.
              När sopor, bland annat bildäck, eldades upp på gårdsplanen och
              vi protesterade i bygg- och miljönämnden fick vi höra att man
              måste ha överseende eftersom de var utlänningar. Lite mindre förståelse
              fanns det för de byggställningar i bambu som restes upp och för
              de dåliga arbetsvillkoren för arbetstagarna. Efter en hel del
              om och men tvingades företaget följa de svenska reglerna.
            </seg>
            <seg n="9f4649e2">
              Jag brukar tala om vikten av att svenska och europeiska företag
              följer miljölagstiftningen och respekterar de mänskliga rättigheterna
              och sociala rättigheter när de är verksamma i andra länder. Jag
              lägger då ribban mycket högre än vad som var fallet i början vid
              Dragon Gate, där man följde det som var brukligt i Kina.
            </seg>
            <seg n="b8136530">
              Det räcker inte för mig att företag följer den lagstiftning som
              finns i landet i fråga. Det är ju väldigt beroende av var nivån
              på den lagstiftningen ligger, och det är inte okej att vi av ekonomiska
              eller andra skäl exporterar miljöstörande verksamhet till ett
              land där miljölagstiftningen är obefintlig eller dålig. Det är
              inte heller okej att exportera verksamhet till ett land därför
              att det finns arbetskraft där vars mänskliga rättigheter inte
              respekteras och som därmed är billigare.
            </seg>
            <seg n="d8bcac03">
              Det är därför det behövs bindande regelverk för vad som är acceptabelt,
              både när det gäller miljö, arbetsmiljö och respekt för olika rättigheter,
              inte minst fackliga rättigheter. Det gäller både när företag kommer
              hit till Sverige och när svenska företag är verksamma i andra
              länder.
            </seg>
          </u>
          <note n="e2b01a61">
            Jag yrkar därför bifall till reservation 8.
          </note>
          <note type="speaker" n="e2379538">
            Anf. 31 JULIA KRONLID (SD):
          </note>
          <u who="julia_kronlid_4ece83" xml:id="i-213b4cea479f19d4-1" n="61fc6ca9" next="i-eb6d48a8a0db777b-1">
            <seg n="3926d4dc">
              Fru talman! Jag vill börja med att yrka bifall till vår motivreservation
              3 och vår reservation 7. I detta betänkande har vi även två särskilda
              yttranden.
            </seg>
            <seg n="a1997d2c">
              I betänkandet behandlar vi mänskliga rättigheter i ett antal
              länder utifrån enskilda motioner. Mänskliga rättigheter i svensk
              utrikespolitik är ett stort, omfattande och mycket viktigt arbete.
              FN:s deklaration om mänskliga rättigheter är här ett grundläggande
              rättesnöre. Det är ett stort antal länder som berörs i detta betänkande,
              men jag väljer att främst uppehålla mig vid våra reservationer
              och särskilda yttranden.
            </seg>
            <seg n="8fab02dc">
              Fru talman! I betänkandet behandlas bland annat Sverigedemokraternas
              motion om karenfolkets situation i Burma. Karenfolket är en buddhistisk
              och kristen minoritet med hemvist i sydöstra Burma. Karenerna
              är i huvudsak jordbrukare och skickliga hantverkare. Deras enda
              önskan är att få leva i fred i områden som de har bebott i många
              hundra år. Karenerna har vägrat att ge upp sitt språk, sin kultur
              och sina religiösa traditioner.
            </seg>
            <seg n="15829a75">
              Ända sedan Burma blev självständigt från den brittiska kolonialmakten
              1948 har karenerna förföljts av ledare för landets majoritetsfolk.
              Värst drabbad har den kristna minoriteten varit. Sedan flera decennier
              försiggår en väpnad motståndskamp mot den burmesiska diktaturen,
              med syftet att skydda civila och vinna ökad autonomi för karenfolket
              inom den burmesiska statens ramar.
            </seg>
            <seg n="7d5ec32b">
              I syfte att demoralisera den karenska gerillan har regeringstrupperna
              inriktat sig på att attackera civila mål. Under regeringsoffensiverna,
              som ofta har tagit formen av etnisk rensning, har tortyr och våldtäkter
              riktade mot karenfolket varit vanligt förekommande. Karener har
              därför sökt en fristad i djungler och oländiga bergstrakter nära
              gränsen till Thailand.
            </seg>
            <seg n="f4195791">
              Resten har tvingats underkasta sig militärens förtryck inne i
              landet. En del har ibland till och med tvingats gå före genom
              minfält, och många karener saknar därför både ett och två ben.
              Cirka en miljon karener beräknas i dag leva som internflyktingar
              inom Burmas gränser, och mer än 100 000 karener har tagit sin
              tillflykt till flyktingläger i Thailand.
            </seg>
            <seg n="e90ae172">
              Trots att övergreppen mot karenfolket ännu är pågående och trots
              att inbördeskriget mellan karenerna och den burmesiska regimen
              är en av världens äldsta pågående konflikter har frågan rönt förhållandevis
              liten internationell och medial uppmärksamhet. Vi menar därför
              att det är av stor vikt att regeringen intensifierar sina ansträngningar
              i syfte att fästa uppmärksamhet på karenfolkets utsatta situation
              samt intensifierar stödet för karenfolkets strävanden efter ökad
              autonomi, demokrati och mänskliga rättigheter.
            </seg>
          </u>
          <note n="73401b16">
            Fru talman! I detta betänkande redovisas även uppgifter om de
            rådsslutsatser som antogs den 23 januari 2012 om Burma. Rådet
            välkomnar där den pågående reformprocessen i Burma, med frigivande
            av ett stort antal politiska fångar, dialog mellan regeringsföreträdare
            och den politiska oppositionen, ändring av vallagen och beslut
            om att inleda dialog med etniska grupper för att få ett slut på
            de väpnade konflikterna i landet. Mot bakgrund av nämnda reformer
            beslutades det i rådsslutsatserna om suspendering av gällande
            reserestriktioner för vissa personer.
          </note>
          <u who="julia_kronlid_4ece83" xml:id="i-eb6d48a8a0db777b-1" n="61fc6ca9" prev="i-213b4cea479f19d4-1">
            <seg n="27c0acf3">
              Sverigedemokraterna ser naturligtvis också positivt på de reformer
              som har genomförts i Burma. Men situationen i detta avseende har
              inte förändrats så mycket att det kan anses vara befogat att reserestriktionerna
              ska hävas. Precis som biståndsministern har påpekat i olika sammanhang
              finns det fortfarande stora brister i respekten för mänskliga
              rättigheter i landet.
            </seg>
            <seg n="5eb5112d">
              Man bör kräva ytterligare förbättringar och reformer, framför
              allt vad gäller minoritetsbefolkningarnas utsatta situation, någon
              form av upprättelse för personer som har utsatts för allvarliga
              övergrepp från regimen samt frigivning av politiska fångar innan
              en förändring rörande reserestriktionerna kan ses som aktuell.
              Detta har vi framfört i ett särskilt yttrande.
            </seg>
            <seg n="95a27085">
              Fru talman! Vänsterpartiet lyfter i kommittémotion 226 yrkande
              6 fram att Sverige i EU och FN bör agera för att Colombias kvinnor
              får rätt till fria och säkra aborter. I utskottets motivering
              till att avstyrka motionen konstateras att Sverige stöder insatser
              som syftar till att göra aborter fria, säkra och lagliga för alla
              kvinnor. Sverigedemokraterna kan inte ställa sig bakom vare sig
              motionens eller utskottets ställningstagande i detta avseende.
            </seg>
            <seg n="35584596">
              Att verka för just fria aborter är ett vidlyftigt mål som är
              svårt att tolka, och de etiska aspekterna av abortfrågan anser
              vi att man här bortser helt ifrån. Ska Sverige verka för fri abort
              fram till födelseögonblicket, eller finns det en övre gräns? Alla
              oppositionspartierna har i en reservation tydligt uttryckt att
              rätten till sin egen kropp, inkluderat abort, är en mänsklig rättighet.
              Då kan man ju fråga sig om detta ska gälla i alla lägen och vid
              alla tidpunkter i graviditeten. Något annat vore väl ett brott
              emot mänskliga rättigheter med dessa mått mätt? Internationellt
              sett, enligt FN:s deklaration om mänskliga rättigheter, är däremot
              abort ingen erkänd mänsklig rättighet.
            </seg>
            <seg n="79bcd4b3">
              Eftersom en av de mest grundläggande mänskliga rättigheterna
              är rätten till liv blir det naturligtvis komplicerat om det ska
              bli en allmängiltig mänsklig rättighet att släcka ett liv. Därför
              ställer sig Sverigedemokraterna kritiska till att Sverige ska
              ha den aktiva roll som vi har i dag och bedriva påverkansarbete
              i andra länder för att förändra deras inställning till abort.
              Sverigedemokraterna instämmer i att det är problematiskt när abort
              är helt förbjuden och inte tillåts i fall där fara föreligger
              för kvinnans liv eller efter sexuella övergrepp. Utifrån detta
              är det positivt att det i Colombia nu är tillåtet med abort där
              fara föreligger för kvinnans liv eller efter sexuella övergrepp.
              Vi ifrågasätter inte att det bör finnas en möjlighet till abort
              i svåra situationer i livet.
            </seg>
            <seg n="4da410c5">
              Abortlagstiftningen skiljer sig dock mycket mellan olika länder,
              och inte ens i exempelvis Finland, Island och Storbritannien är
              abort helt fri utan behovsprövning Vi menar därför att om vi ska
              föra dialog med andra länder i abortfrågan bör frågan problematiseras
              utifrån olika aspekter, och det bör finnas en större respekt och
              medvetenhet om abortens etiska dilemma att det handlar om både
              kvinnans och fostrets rättigheter.
            </seg>
            <seg n="400b69d6">
              Inom EU och i andra länder i världen finns skilda åsikter och
              inga självklara svar i den svåra frågan när det ofödda fostret
              eller barnet ska räknas som ett liv värt att skyddas. Sverigedemokraterna
              anser att vi i relationen till andra länder inte kan ta det för
              självklart att det är Sveriges abortlag och den syn som råder
              hos majoriteten svenska politiker som är den enda rätta.
            </seg>
            <seg n="d727ef17">
              En abort innebär alltid en risk och en stor påfrestning för kvinnan.
              Vi får inte glömma att det för många kvinnor inte är den mest
              önskvärda lösningen, utan de kan bli pressade från omgivningen
              att göra det emot sin vilja. Sverigedemokraterna anser att i arbetet
              för reproduktiv hälsa och rättigheter bör ett större fokus ligga
              på förebyggande arbete för att minska antalet oönskade graviditeter
              och antalet aborter. Därför har vi i detta avseende lämnat in
              en motivreservation. I övrigt instämmer vi i utskottets förslag
              avseende stycket om Colombia.
            </seg>
            <seg n="edc1280b">
              Fru talman! När det gäller Nicaragua har dock det totala abortförbudet
              gått så långt att även i fall där kvinnans liv är i fara eller
              fall där kvinnan har utsatts för våldtäkt eller incest abort inte
              tillåts. Det är enligt vår mening skäligt att olika kommittéer
              i FN kritiserat Nicaraguas abortlagstiftning för att den hindrar
              kvinnor att få akut vård i fall där kvinnans liv är i fara. Det
              är en mänsklig rättighet att erhålla akut vård enligt FN:s artikel
              25. Vi instämmer också i att det går emot läkares yrkesmässiga
              ansvar att i dessa situationer kräva av dem att de ska avstå från
              att rädda livet på kvinnan och att läkarna inte bör åläggas straff
              om de så skulle göra. Att kvinnor ska ha rätt till vård för att
              behandla komplikationer av osäkra aborter bör naturligtvis inte
              heller förhindras. Därför har vi valt att inte reservera oss utan
              instämmer i stort i utskottets övervägande gällande Nicaraguas
              abortlagstiftning.
            </seg>
            <seg n="79a1ed09">
              Fru talman! Övervakningskommittén om barnets rättigheter har
              rekommenderat Nicaragua att upphäva alla de paragrafer i brottsbalken
              som kriminaliserar abort. Att flickor och kvinnor inte ska bli
              offer för straffsanktioner om de söker eller gör en abort och
              att det inte ska vara straffbart att rädda livet på kvinnan även
              om det innebär risker för fostret är naturligtvis något vi skriver
              under på. Vi antar att det är det som övervakningskommittén om
              barnets rättigheter syftar på.
            </seg>
            <seg n="8c33647f">
              Vi vill ändå framhålla att när det gäller abort i ett senare
              skede av graviditeten, när det inte föreligger fara för kvinnans
              liv och om hon inte blivit utsatt för våldtäkt är det inte lika
              oproblematiskt att generellt kräva att Nicaragua ska upphäva de
              paragrafer i brottsbalken som kriminaliserar den som har utfört
              den. Även länder med en liberal abortlagstiftning har lagreglerade
              gränser för när abort får ske och ålägger den som utför en abort
              som är illegal någon form av straffsanktion. Även i Sverige riskerar
              den som utför en abort och som inte har behörighet eller inte
              håller sig inom svensk abortlag att få straffsanktioner i form
              av böter eller fängelse. Det är viktigt att komma ihåg att det
              inte är orimligt att fostret och senare det ofödda barnet i alla
              fall i ett senare skede i graviditeten också innehar någon form
              av juridiskt skydd. Detta har vi framfört i ett särskilt yttrande.
              I övrigt instämmer vi i utskottets överväganden gällande Nicaragua.
            </seg>
          </u>
          <note n="d9c04261">
            Jag vill avsluta med att yrka bifall till Sverigedemokraternas
            motivreservation nr 3 samt vår reservation nr 7. I övrigt instämmer
            vi i stort i utskottets överväganden i betänkandet.
          </note>
          <note type="speaker" n="695357d3">
            Anf. 32 CARIN RUNESON (S) replik:
          </note>
          <u who="carin_runeson_03742d" xml:id="i-b677fa460832b14f-1" n="e5d8210e">
            <seg n="ef818db2">
              Fru talman! Först och främst vill jag försäkra dig, Julia Kronlid,
              om att vi känner all respekt när det gäller abortfrågan. Det finns
              ingen som har minsta tanke på att det ska förekomma aborter, eller
              vad vi nu ska kalla det, under hela graviditeten. Något sådant
              har vi aldrig sagt.
            </seg>
            <seg n="2c1f9e0d">
              Jag tycker att Julia Kronlid och Sverigedemokraterna säger emot
              sig själva. Jag tänker då på skrivningen i reservation 3 angående
              Colombia och det särskilda yttrandet om Nicaragua. Sverigedemokraterna
              säger att det är en mänsklig rättighet att få akut vård enligt
              FN:s artikel 25 och att det är skäligt att kritisera Nicaraguas
              abortlagstiftning för att den hindrar kvinnor att få akut vård
              i fall där kvinnans liv är i fara. Julia Kronlid och Sverigedemokraterna
              säger också att kvinnor inte ska hindras att få vård för att behandla
              komplikationer av osäkra aborter. Det tycker jag också, men jag
              skulle vilja ställa frågan till Julia Kronlid: Vore det då inte
              bättre att ge kvinnan möjlighet till säkra aborter en möjlighet
              att slippa komplikationer och hot om att hamna i fängelse?
            </seg>
          </u>
          <note type="speaker" n="76267757">
            Anf. 33 JULIA KRONLID (SD) replik:
          </note>
          <u who="julia_kronlid_4ece83" xml:id="i-24b3901e74cae874-0" n="61fc6ca9">
            <seg n="2e56e3d0">
              Fru talman! Det gläder mig att Carin Runeson tydliggör att det
              finns en respekt i abortfrågan. Det har jag nämligen inte sett
              i något uttalande i utskottets betänkande eller i till exempel
              det dialogmaterial har när man ska föra dialog om aborter med
              andra länder.
            </seg>
            <seg n="ddea71d5">
              Carin Runeson frågar om det inte är bättre att ha tillgång till
              säkra aborter. Ja, men Carin Runeson och övriga utskottet driver
              inte att man i vissa svåra situationer ska ha en möjlighet till
              säkra aborter, utan de driver att det ska finnas fri abort för
              alla kvinnor i hela världen. Det är just detta mål som jag tycker
              är lite för vidlyftigt. Man tydliggör inte vad det är man menar,
              och man lyfter inte heller fram andra aspekter av abortfrågan
              som gäller avvägningen mellan kvinnans och fostrets intressen.
              När man har behovsprövad abort och inte helt fri abort kanske
              det finns en sådan avvägning.
            </seg>
            <seg n="04212c66">
              Jag menar att fri abort i hela världen är ett för vidlyftigt
              mål. Man väger inte in andra aspekter i frågan när man uttalar
              sig så och säger att man ska driva den frågan i andra länder.
            </seg>
            <seg n="076584c6">
              Sedan vill jag ställa en motfråga till Carin Runeson. Ni anser
              att rätten till ens egen kropp inkluderar abort och att det är
              en mänsklig rättighet. Om ni fullt ut menar detta undrar jag hur
              ni samtidigt kan anse att man efter en viss tidpunkt i graviditeten
              inte ska ha rätt till sin egen kropp. Inskränker detta inte kvinnans
              rätt att bestämma över sin egen kropp? Då är det ju förbjudet
              med abort.
            </seg>
            <seg n="1ffab7e0">
              Eftersom ni anser att fostret är en del av kvinnans kropp och
              så tydligt driver den frågan undrar jag om ni inte då också tycker
              att det borde vara en mänsklig rättighet att göra abort fram till
              födelseögonblicket. Annars talar ni ju mot er själva.
            </seg>
          </u>
          <note type="speaker" n="8e9eeaf9">
            Anf. 34 CARIN RUNESON (S) replik:
          </note>
          <u who="carin_runeson_03742d" xml:id="i-b677fa460832b14f-2" n="e5d8210e">
            <seg n="5ea41c8f">
              Fru talman! Jag och Socialdemokraterna tycker att det är oerhört
              viktigt att en kvinna har rätt att bestämma över sin egen kropp.
              Självklart ska en abort inte användas som ersättning för preventivmedel
              det är inte detta det handlar om men en abort ska man ha rätt
              till oavsett om det handlar om fara för kvinnans liv eller om
              det är någon annat bevekelsegrund som har gjort att man har bestämt
              sig för det.
            </seg>
            <seg n="26ede728">
              Ni skriver också i en reservation att det alltid innebär en risk
              och en stor påfrestning för kvinnan och att det för många kvinnor
              inte är den mest önskvärda lösningen, utan de kan bli pressade
              av omgivningen att göra en abort mot sin egen vilja.
            </seg>
            <seg n="b76a51b0">
              I det här sammanhanget, när det gäller det här betänkandet, pratar
              vi om Latinamerika. Vi pratar om Nicaragua och andra länder där
              kvinnan har en oerhört utsatt situation. Tror Julia Kronlid på
              fullt allvar att detta gäller unga flickor som är 1518 år eller
              kvinnor som redan har fött kanske fyra till sju barn?
            </seg>
            <seg n="49aa9fed">
              Jag har svårt att tänka mig att det handlar om det som Julia
              Kronlid och Sverigedemokraterna påstår. Här handlar det i stället
              om möjligheten att över huvud taget överleva för kvinnor som redan
              har fött många barn. Mödradödligheten är oerhört hög.
            </seg>
            <seg n="435d575f">
              Det är unga flickor som kanske helt mot sin vilja har blivit
              gravida. Inte handlar det om att de pressas till en abort. Många
              gånger, vad man än tycker om det, är det förmodligen den lösning
              som står till buds.
            </seg>
            <seg n="f46277cc">
              Jag frågar då Julia Kronlid om hon håller med mig om detta påstående.
            </seg>
          </u>
          <note type="speaker" n="184489b9">
            Anf. 35 JULIA KRONLID (SD) replik:
          </note>
          <u who="julia_kronlid_4ece83" xml:id="i-24b3901e74cae874-1" n="61fc6ca9">
            <seg n="6fae33f8">
              Fru talman! Jag välkomnar att Carin Runeson säger att abort inte
              ska vara en ersättning för preventivmedel. Det är mycket möjligt
              att det är vanligare i Sverige än i länder där kvinnor har en
              så svår situation som de har i Latinamerika.
            </seg>
            <seg n="c543e078">
              Jag har tidigare sagt att jag inte ifrågasätter att man bör kunna
              föra en dialog kring länder på ett respektfullt sätt om möjligheten
              att göra abort i särskilt svåra livssituationer, som det kanske
              är för unga kvinnor som har blivit gravida.
            </seg>
            <seg n="35b317c5">
              Samtidigt tycker jag att vi också bör lyfta fram de bakomliggande
              orsakerna och verkligen trycka på det förebyggande arbetet. Det
              mest önskvärda måste ändå vara flickans rätt att bestämma över
              sin egen kropp så att hon aldrig behöver bli gravid. Frågan om
              preventivmedel och sådana saker tycker jag bör lyftas fram mycket
              starkare.
            </seg>
            <seg n="7b22184b">
              Även om man tycker att det är en förfarlig situation att den
              unga flickan har blivit gravid är det också en påfrestning att
              sedan behöva genomgå en abort.
            </seg>
            <seg n="f4f03330">
              Jag har kanske inte hört rapporter från unga flickor i Latinamerika
              men däremot från tonårsflickor i Sverige som mår oerhört dåligt
              psykiskt efter att ha genomgått en abort. Det är kanske inte alltid
              den mest önskvärda lösningen. Nu pratar jag inte om barn men om
              unga kvinnor som har blivit gravida. Det kanske inte alltid är
              den mest önskvärda lösningen att göra en abort, för det kan ge
              konsekvenser.
            </seg>
            <seg n="097485aa">
              Jag skulle vilja ställa en fråga. Nej, just det, jag får inte
              ställa en fråga tillbaka. Men jag tycker att man bör kunna se
              andra aspekter.
            </seg>
            <seg n="2bcb38de">
              I Sverige har vi haft fall där foster har levt efter en abort
              och lämnats ensamma att dö i ett sköljrum. Om man nu ska lyfta
              fram aspekten mänskliga rättigheter undrar jag: Är det en mänsklig
              rättighet att ett foster ska lämnas att dö ensamt i ett sköljrum?
            </seg>
            <seg n="35fe2485">
              Jag tycker att vi bör lyfta fram olika aspekter av abortfrågan.
            </seg>
          </u>
          <note type="speaker" n="024a5904">
            Anf. 36 LARS OHLY (V):
          </note>
          <u who="lars_ohly_517dae" xml:id="i-f7217a8fc4546fa0-0" n="929972f9" next="i-791f4d298f1431b3-0">
            <seg n="bf6f5db8">
              Fru talman! Mänskliga rättigheter vem är emot det? Ingen i den
              här salen, naturligtvis. Däremot finns det alltid en anledning
              att ifrågasätta hur vi behandlar frågor som rör mänskliga rättigheter
              utifrån två perspektiv. Det kanske inte alltid är så enkelt att
              se att Sverige i sin officiella politik alltid hävdar mänskliga
              rättigheters okränkbarhet.
            </seg>
            <seg n="09f5aa68">
              Det första fallet gäller synen på vilka som ska kritiseras och
              vilka som ska stå till svars för brott mot mänskliga rättigheter.
              Det finns i svensk utrikespolitik tyvärr ibland ett hänsynstagande
              till kommersiella intressen som gör att kritiken mot kränkningar
              av mänskliga rättigheter får stå tillbaka till förmån för svenska
              kommersiella intressen.
            </seg>
            <seg n="c5418019">
              Den senaste debatten om Saudiarabien och vapenexport dit är ett
              tydligt exempel på det. Vi har en utrikesminister som tydligt
              försvarar att Sverige beväpnar en av de hårdaste diktaturerna,
              en av de största kränkarna av kvinnors mänskliga rättigheter i
              världen. Det är klart att det hyckleriet rimmar illa med de fina
              ord som kommer att sägas av våra företrädare för allianspartierna
              här i talarstolen.
            </seg>
            <seg n="f4dce7b7">
              Det finns också en brist i att inte se mänskliga rättigheters
              vidd och bredd. Mänskliga rättigheter handlar om demokratiska
              fri- och rättigheter, möjligheten att uttrycka sig fritt, möjligheten
              att organisera sig, möjligheten att strejka och möjligheten att
              påverka. Vår kritik mot länder som bryter mot den typen av mänskliga
              rättigheter är för det mesta, men inte alltid, ganska klar.
            </seg>
            <seg n="11074fd1">
              Men det finns också en brist i att vi inte ser att mänskliga
              rättigheter är något mer. Mänskliga rättigheter handlar också
              om rätten till liv, om rätten till hälsa, om rätten till utbildning
              och om rätten till bostad. De sociala rättigheterna och de ekonomiska
              rättigheterna brukar en del som talar om mänskliga rättigheter
              glömma bort eller åtminstone tala lite tystare om. Men varje hemlös
              som finns även i vårt land innebär faktiskt en kränkning av mänskliga
              rättigheter.
            </seg>
            <seg n="86c85786">
              Nu går det inte att jämföra mänskliga rättigheter och sätta betyg
              på vilka som har det värst. Men det är klart att det finns större
              kränkningar av mänskliga rättigheter i världen, och i det här
              betänkandet tas några av dem upp.
            </seg>
            <seg n="cb0084af">
              Låt mig också säga att det i vissa fall finns en mycket stor
              majoritet i Sveriges riksdag och i svensk politik som är för tydliga
              och klara ställningstaganden, och det är jag glad över. Jag är
              mycket glad över det starka stöd som finns för Dawit Isaak och
              mot den eritreanska diktaturen, som under lång tid inte bara har
              fängslat honom utan mängder av oppositionella, människorättsförespråkare,
              journalister och fackligt och politiskt aktiva.
            </seg>
            <seg n="e63d20a6">
              Den tydligheten bör leda till att vi nu frångår den tysta diplomatin
              och mycket tydligare tar avstånd från den eritreanska diktaturen,
              menar vi i Vänsterpartiet.
            </seg>
            <seg n="366b02ea">
              Jag är också glad över att alla som har uttalat sig om fängslandet
              av Martin Schibbye och Johan Persson har varit tydliga med att
              den etiopiska regeringen därmed också bryter mot rättsstatens
              principer och mot journalisters möjligheter att fritt rapportera
              om det de har sett.
            </seg>
            <seg n="451c2c1f">
              Det finns alltså fall där det finns en samstämmighet, och det
              ska vi naturligtvis värna. Men det finns också andra fall där
              vi inte är så överens. Jag nämnde vapenexporten till Saudiarabien.
              Regeringen, Socialdemokraterna och Sverigedemokraterna tar mer
              eller mindre tydligt ställning för en fortsatt sådan export. Jag
              tycker att det är skamligt.
            </seg>
            <seg n="c27d71b7">
              Men det handlar också om synen på Honduras. Sommaren 2009 genomfördes
              en militärkupp. Då var det tyst från den svenska regeringens sida.
              När Manuel Zelaya avsattes i strid med demokrati och i strid med
              allt vad anständighet kräver hörde vi inte mycket av protester.
            </seg>
            <seg n="3e2f8741">
              Däremot hördes det applåder från Liberala ungdomsförbundet när
              man genom en kupp försökte avsätta Venezuelas president Hugo Chávez.
              Det finns mycket att säga om brist på mänskliga rättigheter i
              Venezuela jag har själv varit där och påtalat det. Men det går
              inte att förespråka militärkupper för att bli av med en demokratiskt
              vald president.
            </seg>
            <seg n="d1ef1e93">
              Det är alltså inte i alla fall som svensk politik är så tydlig
              som den är i vissa.
            </seg>
            <seg n="b034ea37">
              Låt mig ta upp ett fall i utskottets betänkande som är mer än
              lovligt dåligt formulerat! Det är utskottets majoritet som avstyrker
              motioner och ställningstaganden angående Bradley Manning.
            </seg>
            <seg n="44c65d3d">
              Bradley Manning var den amerikanska soldat som vidarebefordrade
              en video som visade hur amerikanska soldater från en helikopter
              besköt civila. Det var ett uppenbart brott mot krigets lagar och
              mot mänskliga rättigheter. Det var avrättning av civila människor.
            </seg>
            <seg n="43803113">
              Bradley Manning var en så kallad whistleblower. Han tog fram
              vad som hade skett och visade det för omvärlden för att han tyckte
              att detta måste man protestera emot. Han fängslades naturligtvis.
              Han sitter fortfarande fängslad. Från början hotades han av dödsstraff.
              Vi hoppas och tror att det hotet nu är undanröjt, men han hotas
              fortfarande av livstidsstraff. Det är alltså whistleblowern, den
              som uppmärksammar brott mot mänskliga rättigheter, som nu ställs
              till svars.
            </seg>
            <seg n="125e829e">
              Kära kamrater från utrikesutskottet! Läs ert eget ställningstagande!
              Ni har inte ett enda argument för att Sverige inte ska bifalla
              motionen som kräver att Sverige ska agera för Bradley Manning
              och protestera mot USA. Inte ett argument framför ni, sannolikt
              därför att ni inte har några. Ni avstyrker slentrianmässigt motioner.
              Det är en dålig hantering av en viktig fråga.
            </seg>
            <seg n="d53b9240">
              I betänkandet avstyrks också motioner från Vänsterpartiet om
              att uppmärksamma situationen i Colombia särskilt. Där har 70 000
              dödats på 20 år. 60 000 är försvunna. Det är ett inbördeskrig
              där det är lätt för vissa att ta avstånd från gerillornas kidnappningar
              och brott mot mänskliga rättigheter och terror mot civila. Det
              är lika lätt för mig.
            </seg>
            <seg n="6aebc830">
              Men för vissa är det mycket svårare att ta ställning mot den
              colombianska regeringen som ansvarar för bruket av sexuellt våld
              mot kvinnor från militären, mördandet av människorättsaktivister
              och mord på fackligt aktiva. Det finns inget land i världen där
              det är så farligt att vara fackligt engagerad som i Colombia.
              49 fackligt aktiva dödades 2010. Sedan 1986 har 2 800 mördats.
              Plan Colombia är ett misslyckande. USA:s närvaro är mer militär
              än civilt uppbyggande.
            </seg>
          </u>
          <note n="e191708d">
            Jag vill yrka bifall till Vänsterpartiets reservation 4.
          </note>
          <u who="lars_ohly_517dae" xml:id="i-791f4d298f1431b3-0" n="929972f9" prev="i-f7217a8fc4546fa0-0">
            <seg n="0fd73996">
              När det gäller Nicaragua är det svenska stödet till kvinnors
              rättigheter i princip borta. Vi har under lång tid stött både
              organisationer som har arbetat med kvinnors rättigheter och kampen
              för kvinnors rättigheter på ett allmänt plan i Nicaragua. Det
              abortförbud som beslutades där efter en mycket hård kampanj av
              den katolska kyrkan är ett av de värre exemplen på brott mot kvinnors
              mänskliga rättigheter i vår värld i dag.
            </seg>
            <seg n="edca7e81">
              Reservation 6, som jag yrkar bifall till, är en gemensam reservation
              från Socialdemokraterna, Vänstern och Miljöpartiet. Jag tycker
              att det är märkligt att inte åtminstone några av den borgerliga
              Alliansens företrädare ställer sig bakom den.
            </seg>
            <seg n="693b12a6">
              Också i Kina finns en syn på mänskliga rättigheter som något
              förhandlingsbart. Svenska företag gör mycket pengar på handel
              i Kina och med Kina. Därigenom har också den svenska kritiken
              mot bristande mänskliga rättigheter, inte minst bristande mänskliga
              rättigheter i arbetslivet, tystnat. Den kinesiska diktaturen är
              oförändrat hård. Sverige bör inte tystna om människors rättigheter
              i Kina i dag. Därför yrkar jag också bifall till den gemensamma
              reservationen 8 från Socialdemokraterna, Vänstern och Miljöpartiet
              i det fallet.
            </seg>
            <seg n="51740538">
              Allting är dock inte negativt. Låt mig avsluta med att välkomna
              den utveckling vi ser i Burma, där Aung San Suu Kyi, en av världens
              främsta människorättskämpar som har tagit oerhört mycket stryk
              själv för sina ställningstaganden, nu har, åtminstone tillfälligt
              men förhoppningsvis också på lång sikt, fått chansen att påverka
              politiskt och yttra sig fritt.
            </seg>
            <seg n="9dbffdc9">
              Låt oss fortsätta ge allt stöd till alla de människorättskämpar
              som liksom Aung San Suu Kyi är beredda att ta fajten. Det är tack
              vare den solidariteten som vi har nått framgång när det gäller
              Burma i dag.
            </seg>
          </u>
          <note type="speaker" n="52848ed0">
            Anf. 37 ELISABETH BJÖRNSDOTTER RAHM (M):
          </note>
          <u who="elisabeth_bjornsdotter_rahm_dbf1e1" xml:id="i-f4ad0be90630322a-0" n="37f4b918">
            <seg n="2ec6583d">
              Fru talman! Utrikesutskottet behandlar i dag i sitt motionsbetänkande
              ett antal motioner från den allmänna motionstiden 2010 och 2011
              om mänskliga rättigheter i svensk utrikespolitik. Det här betänkandet
              är alltså inte heltäckande, men jag yrkar bifall till förslaget
              i betänkandet och avslag på alla motioner.
            </seg>
            <seg n="3b9c5d78">
              Arbetet med att främja demokrati, mänskliga rättigheter och hållbar
              utveckling genomsyrar den svenska utrikespolitiken. Sverige ska
              vara och är en tydlig röst i världen för de mänskliga rättigheterna.
              Ingen regering kan hävda särskilda förhållanden som tradition,
              kultur eller religion som skäl för att kränka de mänskliga rättigheterna.
            </seg>
            <seg n="59758deb">
              Fru talman! Det är inte bara enskilda stater och deras politiska
              styre vi bör se som hot mot yttrandefriheten. Även den organiserade
              brottsligheten inskränker i vissa länder kraftigt journalisters
              och andra mediearbetares arbete.
            </seg>
            <seg n="af52355e">
              I Mexico finns det enligt Utrikesdepartementets rapport om mänskliga
              rättigheter från 2010 inga rapporter om systematiska kränkningar
              av mötes- och föreningsfriheten på federal nivå. Den mexikanska
              lagstiftningen anses ge ett relativt långtgående skydd för yttrande-
              och pressfriheten.
            </seg>
            <seg n="84d50be4">
              Men det finns i praktiken stora motgångar när det gäller journalisters
              arbete, och framstegen på den federala sidan undergrävs av det
              höga antal mord som sker på journalister och andra mediearbetare.
              En särskild hotbild finns mot dem som granskar och rapporterar
              om den drogrelaterade organiserade brottsligheten. Reportrar utan
              gränser lyfter i rapporten Muscling in on the Media fram den organiserade
              brottslighetens hot mot journalister på olika håll i världen,
              däribland Mexico, en brottslighet som de anser vara ett större
              hot mot yttrandefriheten och journalister än förtryckarregimer
              och diktaturer.
            </seg>
            <seg n="ce2951ac">
              Jag anser därför, precis som utskottet, att en fortsatt intensiv
              kamp för att stävja och motverka den globala narkotikahandeln
              är av yttersta vikt.
            </seg>
            <seg n="f8ace8df">
              Utrikesdepartementet konstaterar i sin rapport Mänskliga rättigheter
              i Kina 2010 att landet är en enpartistat som saknar fria val.
              Den kinesiska författningen garanterar förvisso allmän åsikts-,
              yttrande-, tryck-, förenings-, mötes-, demonstrations- och religionsfrihet,
              men i praktiken är alla dessa friheter inskränkta i varierande
              grad.
            </seg>
            <seg n="bdc94b85">
              I utrikesdeklarationen 2012 konstaterar regeringen att Sveriges
              och EU:s relation med Kina växer. Kinas allt mer framträdande
              roll på den internationella arenan ställer krav på ett ökat kinesiskt
              ansvar i globala frågor som miljö och klimat, säkerhet och fattigdomsbekämpning.
              I ansvaret ryms också respekt för mänskliga rättigheter och för
              demokratiska principer. Denna respekt har under senare tid försämrats
              ytterligare.
            </seg>
            <seg n="2388742d">
              Sverige och EU anser att en konstruktiv dialog är det bästa sättet
              att agera för en förbättring av människorättssituation i Kina.
              Här utgör de återkommande människorättsdialogerna en kanal för
              att ta upp frågor som dödsstraff, omskolning genom arbete, etniska
              minoriteters rättigheter, medborgerliga och politiska rättigheter
              med mera i ett forum där Kina åtagit sig att svara.
            </seg>
            <seg n="f628f33b">
              Den svenska regeringen har beslutat om en strategi för selektivt
              samarbete med Kina under perioden juli 20092013. Det övergripande
              målet för strategin är demokratisk utveckling och ökad respekt
              för de mänskliga rättigheterna samt en miljö- och klimatmässigt
              hållbar utveckling.
            </seg>
            <seg n="dab86cf2">
              Fru talman! I mars 2012 genomförde en delegation av utskottet
              en arbetsresa till Colombia i vilken jag deltog. Den interna väpnade
              konflikt som pågår i Colombia sedan mer än 45 år har haft förödande
              konsekvenser för åtnjutandet av mänskliga rättigheter i landet.
              Detta konstateras i Utrikesdepartementets rapport Mänskliga rättigheter
              i Colombia 2010 . Enligt den rapporten är ojämlikhet och utanförskap
              fortfarande en grogrund för missnöje och väpnad kamp i Colombia.
              Aktörerna i konflikten är i dag framför allt de kommunistiska
              gerillorna Farc och ELN, som båda är upptagna på EU:s terrorlista,
              paramilitära grupper samt statens säkerhetsstyrkor. Samtliga illegala
              väpnade grupper är involverade i produktion och smuggling av narkotika,
              vilket till stor del finansierar rörelserna. Försvarare av mänskliga
              rättigheter utsätts alltjämt för hot och våld, vilket framkom
              vid flera möten under vårt besök.
            </seg>
            <seg n="466c0623">
              Även situationen för kvinnor belystes vid flera olika möten under
              vårt besök. Vid ett möte med företrädare för UN Women i Colombia
              och tre colombianska ickestatliga kvinnoorganisationer, som samtliga
              får stöd från Sverige, konstaterades att den interna väpnade konflikten
              har omfattande inverkan på kvinnors situation. Vid mötet med kvinnoorganisationerna
              konstaterades samtidigt att ny lagstiftning som har bäring på
              kvinnors rättigheter har tillkommit de senaste åren.
            </seg>
            <seg n="6f89ca3f">
              De svenska insatserna i Sveriges samarbetsstrategi för utvecklingssamarbete
              med Colombia 20092013 är inriktade på fred och säkerhet respektive
              mänskliga rättigheter och demokratisk samhällsstyrning. Hösten
              2011 genomfördes en halvtidsöversyn av samarbetet med Colombia.
              Slutsatsen för översynen är att Sverige under perioden 20122013
              prioriterar följande områden: genomförande av lagen om gottgörelse
              för konfliktens offer och återbördande av mark, strategiska insatser
              för mänskliga rättigheter med särskilt fokus på MR-försvarare
              och kvinnor som aktörer för fred i enlighet med FN:s säkerhetsråds
              resolution 1325 om kvinnor, fred och säkerhet, inklusive efterföljande
              resolutioner kring detta tema.
            </seg>
            <seg n="cd9a1db6">
              Utgångspunkten för Sveriges utvecklingssamarbete i Colombia är
              den interna väpnade konflikten i landet och att en förhandlingslösning
              är den enda vägen mot hållbar fred, försoning och utveckling.
            </seg>
            <seg n="b47d524c">
              Fru talman! Dagligen kränks de mänskliga rättigheterna runt om
              i världen. I Sverige har vi en lång tradition av att tala för
              dem vars röster inte blir hörda. Den svenska utrikespolitiken
              präglas av både insikt om hur vi kan stödja länder i deras demokratiska
              processer och att tydligt uttrycka olika länders brister och tillkortakommanden
              när det gäller mänskliga rättigheter. Det arbetet fortskrider
              med kraft och med fortsatt fokus på att stärka de mänskliga rättigheterna.
            </seg>
          </u>
          <note type="speaker" n="22fb4582">
            Anf. 38 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-33338c293a70e33c-10" n="afbf757b">
            <seg n="93aad38a">
              Fru talman! Jag tog i mitt anförande upp att det finns en diskrepans
              mellan det som riksdagsledamöterna uttrycker i betänkandet och
              det som jag upplever att regeringen arbetar med. Nu ser jag en
              annan diskrepans också. Det är vårt sätt att se på betänkandet.
              Jag upplevde att Elisabeth Björnsdotter Rahm talade om mänskliga
              rättigheter i världen, och jag talade om mänskliga rättigheter
              i den svenska utrikespolitiken, som också är rubriken för det
              här betänkandet.
            </seg>
            <seg n="a432b7e7">
              Om man tittar på hur regeringen faktiskt beter sig när det gäller
              mänskliga rättigheter i världen kan man se att det ju är, som
              vi också tidigare pratade om, mycket prat men lite verkstad. Vi
              talar om mänskliga rättigheter men sedan gör vi alla de här konstiga
              och märkliga sakerna, som att sälja vapen till icke-demokratier
              och det senaste, som vi hörde i morse, att Telia Sonera i alla
              östländer hjälper regimerna att faktiskt kontrollera regimkritikerna.
            </seg>
            <seg n="a12baf10">
              Jag skulle vilja höra från Elisabeth hur vi ska få den svenska
              politik som ni talar om här i riksdagen att också genomsyra regeringens
              utrikespolitik. Är det bara så att vi ska tycka till lite grann
              om de andra länderna, att det är lite taskigt i det landet, lite
              sämre i ett annat och någon annanstans har det gått lite bra?
              Eller ska vi faktiskt sätta någon kraft bakom orden, att vi står
              upp för de mänskliga rättigheterna?
            </seg>
            <seg n="152642ef">
              Jag tycker till exempel att vi snarast ska byta teleoperatör
              så att vi inte behöver använda oss av ett bolag som hjälper till
              att kränka mänskliga rättigheter i ett annat land, oavsett om
              företaget är svenskt eller inte och vi har en del i ägandet.
            </seg>
            <seg n="5e073357">
              Hur ska vi få ihop det?
            </seg>
          </u>
          <note type="speaker" n="dc8c00ae">
            Anf. 39 ELISABETH BJÖRNSDOTTER RAHM (M) replik:
          </note>
          <u who="elisabeth_bjornsdotter_rahm_dbf1e1" xml:id="i-f4ad0be90630322a-1" n="37f4b918">
            <seg n="4c187e17">
              Fru talman! Svensk utrikespolitik ska genomsyras av mänskliga
              rättigheter. Det är helt klart. Det är det som framkommer i vårt
              betänkande. Det här gör ju inte Sverige på egen hand i alla lägen.
              Vi arbetar tillsammans genom EU. Vi arbetar tillsammans genom
              FN, Världsbanken och olika andra organisationer. Men ständigt
              lyfter vi kraven på att mänskliga rättigheter ska uppfyllas.
            </seg>
            <seg n="709adf44">
              Vi deltar i en rad olika projekt för att stärka demokratiutveckling
              i olika länder, för att de ska kunna bygga sina egna demokratier
              för att stärka de mänskliga rättigheterna. Det här tycker jag
              är någonting som vi har ett ansvar för tillsammans, att skapa
              demokrati överallt för att lyfta fram de mänskliga rättigheterna.
              Det är någonting som jag tycker genomsyrar hela vårt betänkande,
              där man lyfter fram alla de åtgärder som den svenska regeringen
              gör och som framstår klart och tydligt i den utrikespolitik som
              vi bedriver.
            </seg>
          </u>
          <note type="speaker" n="4330fd2f">
            Anf. 40 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-33338c293a70e33c-11" n="afbf757b">
            <seg n="edc32ea5">
              Fru talman! Jag tror att vår bild av vad regeringen faktiskt
              gör är olika. Det är sant att det står väldigt många bra saker
              i betänkandet om hur Sverige bör agera och hur vi tror att Sverige
              agerar i många fall. Sedan kommer den ena skandalen efter den
              andra där vi inser att det vi så vackert säger och som regeringen
              också säger i sin regeringsdeklaration faktiskt inte genomförs
              i praktiken och att vi genom olika delar av vår utrikespolitik
              faktiskt hjälper diktaturer. Vi hjälper olika regimer i världen
              att slå ned på de oppositionella, att förtrycka människor, att
              inte respektera de mänskliga rättigheterna.
            </seg>
            <seg n="7d0b5731">
              Vi måste ju få det som vi är överens om partierna emellan om
              mänskliga rättigheter och om demokrati att också genomsyra regeringens
              politik. Det är ju regeringen som är ansiktet utåt och som ansvarar
              för utrikespolitiken gentemot andra länder. Vi måste få regeringen
              på rätt köl, upplever jag det som. Hur ska vi lyckas med det?
            </seg>
            <seg n="74b92036">
              En början kan ju vara att vi inte bara talar om mänskliga rättigheter
              i världen mer generellt utan att vi också verkligen betonar den
              svenska politiken för mänskliga rättigheter. Hur lever vi själva
              upp till våra egna högt ställda krav? Det kanske är en fråga för
              nästa års betänkande om mänskliga rättigheter, att börja lite
              grann i en annan ände.
            </seg>
            <seg n="6c045896">
              När det gäller biståndsministern till exempel kan vi se att hon
              har ett väldigt klart och tydligt uppdrag att jobba för mänskliga
              rättigheter. Hon gör det också, det är tydligt. Sedan kan jag
              tycka att vår biståndspolitik är relativt mycket fyrverkeri just
              nu. Man vet inte riktigt vad den innebär den ena dagen och nästa
              dag är det någonting nytt. Men mänskliga rättigheter är en grundläggande
              del i vår biståndspolitik i alla fall.
            </seg>
          </u>
          <note type="speaker" n="e5756a44">
            Anf. 41 ELISABETH BJÖRNSDOTTER RAHM (M) replik:
          </note>
          <u who="elisabeth_bjornsdotter_rahm_dbf1e1" xml:id="i-f4ad0be90630322a-2" n="37f4b918">
            <seg n="3516d7f9">
              Fru talman! Det sista kan jag absolut hålla med Bodil Ceballos
              om, att vår biståndspolitik grundar sig otroligt mycket på mänskliga
              rättigheter. Vi ska bistå så att människor ska kunna bygga upp
              de mänskliga rättigheterna genom framför allt demokratiutveckling
              och se till att de kan få åtnjuta sina mänskliga rättigheter,
              till exempel som kvinna. Vi har genom en rad olika projekt bidragit
              inom hälsosektorn och inom utbildningssektorn.
            </seg>
            <seg n="f230af56">
              Sedan tycker jag att det, som Bodil Ceballos säger, inte bara
              står hur vi ska göra, utan jag tycker att det står väldigt mycket
              om hur den svenska regeringen faktiskt gör för att lyfta fram
              de mänskliga rättigheterna i vår utrikespolitik. Jag tycker att
              vi väldigt klart har beskrivit vilka åtgärder som vi vidtar och
              som vi har vidtagit. Det är någonting som jag tycker framför allt
              genomsyrar vår svenska regerings hela utrikespolitik, att vi är
              väldigt duktiga på att lyfta fram vad vi gör i nuläget och vad
              vi har gjort.
            </seg>
          </u>
          <note type="speaker" n="8456dcc8">
            Anf. 42 LARS OHLY (V) replik:
          </note>
          <u who="lars_ohly_517dae" xml:id="i-a8609b4f4bd5cd49-0" n="929972f9">
            <seg n="2aa2ebf8">
              Fru talman! Elisabeth Björnsdotter Rahm är företrädare för majoriteten
              och står för utskottets betänkande. Jag lyfte i mitt anförande
              fram den motion från Miljöpartiet som finns om Bradley Manning
              och vikten av att Sverige i bilaterala kontakter med USA tar upp
              också whistleblowers mänskliga rättigheter.
            </seg>
            <seg n="26960536">
              Vad Bradley Manning gjorde var att avslöja brott mot krigets
              lagar och mänskliga rättigheter i Irak. Han offentliggjorde en
              video som visar hur amerikanska soldater i en helikopter beskjuter
              civila. Jag antar att Elisabeth Björnsdotter Rahm precis som jag
              blev upprörd av bilderna och tycker att det är förfärligt att
              se amerikanska soldater bete sig på det viset. Jag antar också
              att utskottsmajoriteten tycker att det är bra ifall de som beter
              sig på det sättet ställs till svars. Det hade inte kunnat göras
              utan Bradley Manning.
            </seg>
            <seg n="36075d0b">
              När utrikesutskottet ska behandla denna motion skriver utrikesutskottet
              så här: Utskottet konstaterar att det finns en människorättsdialog
              mellan EU och USA där man regelbundet diskuterar en bred agenda
              av MR-relaterade frågor, däribland stöd till MR-försvarare, dödsstraffet,
              etc. Dessutom finns en folkrättsdialog som förs mellan rättschefen
              i EU:s utrikestjänst och dess amerikanska motsvarighet.
            </seg>
            <seg n="f61c0a69">
              Sedan fortsätter det några rader till med bludder. Men vad tycker
              ni då? Tycker ni inte att vi ska lyfta fram också Bradley Mannings
              och andra whistleblowers mänskliga rättigheter i dialog med USA?
              Tycker ni att det är en viktig fråga? Varför avstyrker ni motionen
              när ni inte har ett enda argument för att avstyrka den? Det skulle
              vara intressant att höra majoritetens uppfattning om Bradley Mannings
              mänskliga rättigheter och hur Sverige ska agera för att försvara
              dem.
            </seg>
          </u>
          <note type="speaker" n="df2f2ae2">
            Anf. 43 ELISABETH BJÖRNSDOTTER RAHM (M) replik:
          </note>
          <u who="elisabeth_bjornsdotter_rahm_dbf1e1" xml:id="i-f4ad0be90630322a-3" n="37f4b918">
            <seg n="c95e3a46">
              Fru talman! Jag ska börja med att säga att jag håller med Lars
              Ohly i alla avseenden när det gäller de övergrepp som är presenterade.
              Det håller jag med om; det som sker är fruktansvärt. Det är saker
              och ting som det är väldigt bra att de kommer upp till ytan. Det
              håller vi också med om.
            </seg>
            <seg n="1ec8fdbd">
              Sedan tycker jag inte att man ska föregripa det arbete som pågår.
              Sverige har hela tiden ett bilateralt samtal med USA där man lyfter
              upp mänskliga rättigheter och lyfter upp vikten av att också USA
              ska följa de regler som gäller för att uppfylla mänskliga rättigheter
              just i dessa situationer. Att föregripa en pågående dialog tycker
              inte jag känns rätt att göra, och det är på de grunderna motionen
              avstyrks inte på grund av någonting annat.
            </seg>
          </u>
          <note type="speaker" n="0e210405">
            Anf. 44 LARS OHLY (V) replik:
          </note>
          <u who="lars_ohly_517dae" xml:id="i-a8609b4f4bd5cd49-1" n="929972f9">
            <seg n="dded78ae">
              Fru talman! I avslagstexten till motionen är ordet whistleblower
              inte ens nämnt. Man behandlar över huvud taget inte motionstexten.
              Man diskuterar inte, argumenterar inte, utan man skriver: Av Utrikesdepartementets
              rapport Mänskliga rättigheter i USA 2010 framgår att Sverige bilateralt
              tar upp mänskliga rättigheter med USA. I november 2010 ställde
              Sverige frågor och lämnade rekommendationer till USA inom ramen
              för MR-rådets allmänna granskningar av länder.
            </seg>
            <seg n="a16db06d">
              Vad har detta med motionen att göra? Inte ett dugg! Inte ett
              vitten! Det är bara snömos. Varför kan ni inte i stället säga
              vad ni tycker?
            </seg>
            <seg n="be739ae3">
              Nu fattar jag svaret så att Elisabeth Björnsdotter Rahm och jag
              är överens om att det var bra att offentliggöra den video som
              Bradley Manning offentliggjorde, att det var bra att vi fick möjlighet
              att fästa uppmärksamhet vid de krigsbrott amerikanska soldater
              begick i Irak och att det är bra ifall vi har människor som med
              fara och risk för att själva bli stämplade som brottslingar vågar
              ställa sig upp och berätta och vittna om vad de har sett. Om det
              är så blir avstyrkandet av motionen än mer obegripligt. Då tycker
              man en sak men vågar inte säga det i utskottets betänkande utan
              fegar ur och hänvisar till allmänt bludder.
            </seg>
            <seg n="7435e23e">
              I övrigt finns det mycket bra i detta betänkande, men det här
              är verkligen uselt beskrivet. Det borde egentligen utskottsmajoriteten
              kunna erkänna.
            </seg>
          </u>
          <note type="speaker" n="3d493aac">
            Anf. 45 ELISABETH BJÖRNSDOTTER RAHM (M) replik:
          </note>
          <u who="elisabeth_bjornsdotter_rahm_dbf1e1" xml:id="i-f4ad0be90630322a-4" n="37f4b918">
            <seg n="22d968ad">
              Fru talman! Det är alltid bra att brott mot mänskliga rättigheter
              lyfts fram, och det ska vi aldrig blunda för. Vi ska alltid våga
              lyfta upp de frågorna och ifrågasätta dem som bryter mot de mänskliga
              rättigheterna.
            </seg>
            <seg n="13944d83">
              Där är vi i Sverige också väldigt klara och tydliga med att vi
              inte accepterar brott mot mänskliga rättigheter. Vi tar en dialog
              med dem som bryter mot mänskliga rättigheter. Det har vi gjort
              även i detta fall när det gäller USA vi har ifrågasatt behandlingen,
              och precis som det står i vårt betänkande har vi en pågående dialog
              med USA när det gäller brott mot mänskliga rättigheter. Det är
              det arbete jag tycker att regeringen har på sin agenda, att lyfta
              fram dessa frågor. Jag tycker att vi gör ett väldigt gott arbete
              i den frågan.
            </seg>
          </u>
          <note type="speaker" n="ce3e12f3">
            Anf. 46 FREDRIK MALM (FP):
          </note>
          <u who="unknown" xml:id="i-a258b4a014add385-0" n="2532cffc">
            <seg n="d82b8223">
              Fru talman! Vi har i dag att diskutera utrikesutskottets betänkande
              nr 8, som berör ganska många faktiskt uppemot ett femtiotal motioner
              som har skrivits av riksdagsledamöter under de allmänna motionstiderna
              2010 och 2011, och så lite EU-strategier på det.
            </seg>
            <seg n="dac65bf2">
              Det berör specifikt mänskliga rättigheter i världen och den svenska
              politiken för att främja mänskliga rättigheter i världen. Det
              som rör den arabiska våren, när den iranska regimen sätter elchocker
              under dissidenternas fotsulor eller när man slår ihjäl människor
              i Syrien och annat kommer dock i ett separat betänkande som rör
              Mellanöstern och Nordafrika. Vi har alltså nu att diskutera mänskliga
              rättigheter i världen exklusive Mellanöstern och Nordafrika, som
              kommer separat lite senare i år.
            </seg>
            <seg n="ca8b6612">
              Det är omöjligt att gå igenom precis allting i detta betänkande
              på den korta tid jag har i talarstolen nu, men några punkter tycker
              jag ändå är viktiga att notera, fru talman.
            </seg>
            <seg n="f0dfa484">
              Det finns en hel del motioner som berör situationen på Afrikas
              horn Eritrea, Somalia, Etiopien, Sydsudan och så vidare. För att
              sträcka ut en hand över blockgränsen vill jag säga att jag tror
              att det ligger någonting väldigt väsentligt i det Socialdemokraterna
              skriver i sin motion om ett regionalt perspektiv på denna region.
              Det är väldigt viktigt. Det är också det Europeiska unionen nu
              med ett antal nya strategier försöker anamma.
            </seg>
            <seg n="abfa3292">
              Det är viktigt av det enkla skälet att de problem som finns på
              Afrikas horn i dag på olika sätt är tvinnade samman med varandra.
              De förstärker varandra, och de har skapat en negativ spiral som
              hela regionen drabbas av. Det handlar om gränstvister, till exempel.
              Det kan handla om väpnade konflikter. Det kan handla om svaga
              institutioner, bristen på demokrati och i många fall säkert också
              ett illa utformat bistånd under mycket lång tid. Det handlar förstås
              inte minst även om svält, torka, fattigdom och så vidare.
            </seg>
            <seg n="3eb7c2c4">
              De olika problemen tvinnas ihop till ett kluster som gör att
              det är väldigt svårt för enskilda länder på Afrikas horn att häva
              sig ur fattigdom och förbättra sig. Det som sker i Eritrea får
              vissa återverkningar i Somalia, givet den eritreanska regimens
              stöd till jihadister i Somalia. Det som sker i konflikter mellan
              Etiopien och Eritrea påverkar också andra länder. Det som sker
              i södra Sudan och Sudan påverkas på olika sätt av det som sker
              i Eritrea och Etiopien. Det är väldigt viktigt att vi har den
              regionala ansatsen när vi tittar på detta.
            </seg>
            <seg n="86ea1743">
              Det är dock också viktigt att vi ser att det finns en regim på
              Afrikas horn i dag som faktiskt agerar i det närmaste mer destruktivt
              än de andra, och det är Eritrea. Den eritreanska regimen under
              Isaias Afewerke har nu antagit formen av någonting i stil med
              Afrikas Nordkorea. Det är en regim som blir alltmer isolerad.
              Det är en regim som nu är utsatt för sanktioner av Förenta nationerna.
              Det är en regim som har en stor diaspora, där fler och fler eritreaner
              nu vänder sig emot regimen.
            </seg>
            <seg n="ad78b16e">
              Det är väldigt viktigt att vi kan formulera en utrikespolitik
              som verkar för att främja mänskliga rättigheter i Eritrea och
              på Afrikas horn. Det där är lite klurigt, för det är inte så lätt
              alla gånger att föra en dialog med en regim som Eritrea. Jag noterar
              att Socialdemokraterna i sin motion nämner att man vill att Sverige
              ska ta initiativ till en ganska omfattande och intensiv dialog
              med den eritreanska regimen. Det tror jag inte är en bra idé i
              nuläget. Vi ser inte den typen av tecken från regeringen i Asmara,
              att den har kommit till det stadiet att den är en partner i en
              sådan dialog i nuläget, tyvärr. Jag önskar att det vore så, men
              tyvärr.
            </seg>
            <seg n="fd363f0e">
              Fru talman! Jag vill nu flytta fokus till en annan del av världen,
              till östra Asien. Det har i tidigare anföranden berörts en rad
              olika MR-problem i Kina, och Kina är mycket riktigt en enpartistat.
              Jag vet uppriktigt sagt inte hur man ska beteckna den. Vi skulle
              kunna reda ut, jag och Lars Ohly, i något replikskifte någon gång
              huruvida Kina är en kommunistisk diktatur, en kapitalistisk diktatur
              eller någonting däremellan. I vilket fall är det inte en demokrati,
              och det är en mycket brutal stat när det gäller hur staten, militären,
              säkerhetstjänsten agerar gentemot dem som tycker annorlunda.
            </seg>
            <seg n="d70abd61">
              Det är dock viktigt att inte isolera diskussionen om mänskliga
              rättigheter i Kina enbart till Xinjiang, där den muslimska minoriteten
              lever, eller till Tibet, utan Kina är i mångt och mycket också
              en mycket odemokratisk stat gentemot den absoluta stora majoriteten
              hankineser som lever i landet. Det är viktigt att inte isolera
              demokratidiskussionen rörande Kina till att bara handla om just
              Tibet och Xinjiang, eller Östturkestan som många där själva väljer
              att kalla det.
            </seg>
            <seg n="ddd9f7ef">
              Till följd av förskjutningen av ekonomisk makt från väst till
              öst kommer givetvis regimen i Kina och Beijing i framtiden att
              växla in denna ökade ekonomiska slagkraft till ett ökat politiskt
              inflytande. Det oroar förstås andra länder i östra Asien. Därför
              är det viktigt ur ett mänskligt rättighetsperspektiv att vi inte
              isolerar problematiken bara till det som sker i Kina, utan också
              ser att den kinesiska regimen har ett agerande i dag som också
              påverkar vad som sker i exempelvis norra Korea och Burma. Det
              finns demokratiska stater i östra Asien som är ganska oroade över
              kinesisk upprustning i dag. Dit hör till exempel Sydkorea, Japan,
              Taiwan, Filippinerna, Indonesien och en del andra.
            </seg>
            <seg n="1ebea000">
              Fru talman! Jag ska avslutningsvis säga några ord rörande Bradley
              Manning, som har tagits upp här av flera talare. Som liberal,
              människorättskämpe och demokrat blir jag ganska beklämd när jag
              ser att Bradley Manning sitter i en mycket liten cell i USA och
              förmodligen kommer att få spendera resten av sitt liv i fängelse,
              samtidigt som Julian Assange nu ska starta en tv-show i Kremlkontrollerad
              rysk tv, där den första gäst han bjuder in är Hassan Nasrallah
              från Hizbullah i Libanon.
            </seg>
            <seg n="972d8819">
              Det är viktigt att vi ser vad Wikileakshärvan handlar om. Vissa
              av de saker som Manning avslöjade, till exempel videon från Irak,
              skulle sannolikt i en amerikansk domstol inte behöva vara olagliga
              läckor. Det skulle mycket väl kunna betraktas som whistleblowing.
              Det finns dessutom ett uppenbart intresse att få veta vad som
              skedde vid de olika incidenterna.
            </seg>
            <seg n="bad6ff4d">
              Det finns inte något land i världen där det är lagligt att gå
              in i olika databaser i ett land och likt en dammsugare pumpa in
              dokument i usb-minnen en kvarts miljon klassificerade dokument
              varav ungefär en halv miljon är armérapporter från Afghanistan
              och sedan ge dem till någon för att kabla ut dem på internet.
              Jag må ändå betona detta. På Bodil Ceballos låter det som att
              det Bradley Manning har gjort skulle vara en rättighet i Sverige.
              Bodil Ceballos kan i så fall aldrig ha hört talas om IB-affären.
            </seg>
            <seg n="1faf29fe">
              I vilket demokratiskt land eller mindre demokratiskt land som
              helst skulle det givetvis klassas som ett brott mot utrikessäkerheten
              och ett samhälles nationella intressen att pumpa in en kvarts
              miljon hemligstämplade dokument och lämna ut dem helt utan urskiljning.
              Man utsätter en massa människor, som kan vara uppgiftslämnare,
              demokratiaktivister eller vad det nu må vara, för en mycket stor
              fara. Det är klart att detta inte på något sätt kan betraktas
              som någon sorts allmän rättighet. I så fall kan vi alla som sitter
              i utrikesutskottet gå in i utrikesutskottets databas som heter
              Mimer och plöja ut alla dokument som är hemligstämplade därifrån,
              sedan ge dem till någon som lägger ut dem på internet och säga
              att vi är whistleblowers. Det är inte riktigt så det fungerar.
              Men det finns vissa saker av det som Manning har avslöjat som
              det finns ett allmänintresse i att det avslöjas och som även enligt
              den amerikanska lagstiftningen skulle klara en rättsprocess.
            </seg>
            <seg n="35428c2f">
              Fru talman! Den allmänna tendensen är att vi kommer att få se
              fler läckor. Det kommer säkert att följas upp av att mer konfidentiell
              information framöver kommer att offentliggöras. Det är säkert
              en utveckling som vi står inför. Och det är kanske inte riktigt
              rätt förhållningssätt att alla som lämnar över något som är sekretessbelagt
              ska dras inför rätta, utan det här är förstås en förändring som
              sker i samhället givet ny teknik och tekniska landvinningar som
              gör att det blivit betydligt enklare och dessutom att trösklarna
              minskat för att göra detta. Men att man helt urskillningslöst
              går in och offentliggör en kvarts miljon hemligstämplade dokument
              från en statsmakt gör en inte till en allmän whistleblower och
              frihetskämpe. Det är en uppfattning som i alla fall jag som demokrat
              och liberal inte ställer upp på.
            </seg>
          </u>
          <note type="speaker" n="c5d9231d">
            Anf. 47 LARS OHLY (V) replik:
          </note>
          <u who="lars_ohly_517dae" xml:id="i-a8609b4f4bd5cd49-2" n="929972f9">
            <seg n="28cfa11c">
              Fru talman! Jag kanske inte kan reda ut statusen på den kinesiska
              diktaturen, men låt mig göra ett försök. Jag brukar beskriva den
              som två av de värsta system som världen känner, nämligen stalinismen
              och den extrema nyliberalismen sammanfogade till en diktatur.
              Därför är Fredrik Malms argumentation i förhållande till den kinesiska
              diktaturen vällovlig. Men den landar ju i att ni vill avslå den
              motion som lyfter fram vikten av att Sverige faktiskt agerar vad
              gäller kränkningar av mänskliga rättigheter i form av dödsstraff,
              kränkningar av majoritetsbefolkningens och minoriteternas rättigheter
              men också vad gäller mänskliga rättigheter i arbetslivet, fackliga
              rättigheter. Argumentationen var bra, men slutsatsen blev ett
              avslag på den enda motion som lyfter fram att Sverige bör agera.
            </seg>
            <seg n="6e845b99">
              När det gäller Bradley Manning är argumentationen däremot inte
              lika glasklar. Vad Fredrik Malm egentligen gör är att han argumenterar
              för att vi inte ska agera, därför att Bradley Manning, förutom
              att han har lyft fram sådant som vi, och jag tror också Fredrik
              Malm, är överens om är viktigt för världen att få veta. Brott
              mot mänskliga rättigheter begångna av amerikanska soldater i Irak
              har ett allmänintresse som gör att Bradley Manning gjorde rätt
              när han offentliggjorde videon.
            </seg>
            <seg n="9e6ba72a">
              Nu tar Fredrik Malm andra material som har läckts som intäkt
              för att man inte ska agera. Det är en argumentation som helt saknas
              i utrikesutskottets betänkande och den majoritetstext som Fredrik
              Malm själv står bakom. Men det är åtminstone en argumentation.
              Den är fullständigt galen, eftersom det inte är en argumentation
              i sak för att Bradley Mannings rättigheter ska respekteras, utan
              det är en argumentation emot att Bradley Manning har rätten att
              vara whistleblower och att Sverige ska agera för Bradley Mannings
              mänskliga rättigheter. Där var väl argumentationen av det mer
              svårförståeliga slaget, men det kan man begripa om man läser utrikesutskottets
              majoritetsbetänkande.
            </seg>
          </u>
          <note type="speaker" n="508e0c49">
            Anf. 48 FREDRIK MALM (FP) replik:
          </note>
          <u who="unknown" xml:id="i-a258b4a014add385-1" n="2532cffc">
            <seg n="bdd0f4fc">
              Fru talman! En sak tror jag att vi i alla fall kan vara överens
              om. Nja, vi är nog inte överens om det heller, Lars Ohly och jag.
              Men en sak vill jag ändå vara tydlig med, och det är att Kina
              definitivt inte är en nyliberal stat. Hade det varit en nyliberal
              stat skulle den kinesiska statsmakten ha varit betydligt mindre
              till sin omfattning än vad den är. Nyliberaler har alltid argumenterat
              för en liten stat. Den kinesiska staten är mycket stor och mycket
              hårdhänt, och framför allt är den överallt. Den går in i varenda
              por hos invånarna och deras privata sfär på ett eller annat sätt.
            </seg>
            <seg n="ad7d4c53">
              Fru talman! När det gäller Manning är det alldeles uppenbart
              att det är en sak hur Manning behandlas av de amerikanska myndigheterna
              i väntan på rättegång. Där kan vi vara mycket kritiska. Det är
              otroligt viktigt att även en person som ska ställas inför rätta
              får sina rättigheter tillgodosedda och behandlas enligt rättsprinciperna
              i häkte och så vidare. En annan sak är huruvida de handlingar
              som Bradley Manning anklagas för är förenliga med amerikansk lagstiftning
              eller inte. Där menar jag att om det bara handlade om en video
              som avslöjar vissa övergrepp av amerikanska soldater i Irak hade
              det blivit en rättsprövning i amerikansk domstol. Det kan inte
              vi avgöra här, men det hade mycket möjligt kunnat frias. Det hade
              varit en helt annan sak.
            </seg>
            <seg n="3cb9ed3b">
              Att gå in och pumpa ut en kvarts miljon hemligstämplade dokument
              ur en enskild stats databas och sedan helt vind för våg ge dem
              till någon som plöjer ut dem på internet är inte att vara någon
              sorts människorättshjälte. Han utsätter massor av människor för
              mycket stor fara även om det givetvis är intressant för oss att
              känna till det som står där.
            </seg>
            <seg n="372279c0">
              Jag skulle gärna se större transparens även i det amerikanska
              systemet, men det är en helt annan sak. Jag kan inte tänka mig
              något fritt land i världen där man kan pumpa ut en kvarts miljon
              hemligstämplade dokument och sedan hävda att man är en whistleblower.
              Jag har svårt att se det.
            </seg>
          </u>
          <note type="speaker" n="d62e0798">
            Anf. 49 LARS OHLY (V) replik:
          </note>
          <u who="lars_ohly_517dae" xml:id="i-a8609b4f4bd5cd49-3" n="929972f9">
            <seg n="955b8648">
              Fru talman! Jag sade att den kinesiska diktaturen är en sammanfogning
              av två av de sämsta systemen vi har sett, nämligen stalinistisk
              diktatur och statsmakt kombinerat med en oerhörd frihet vad gäller
              kapitalets möjligheter att begå rovdrift på både människor och
              miljö. Att jag kallade det nyliberalt var kanske lite slarvigt,
              men det är i varje fall en kombination av två system som var för
              sig inte skulle kunna fungera som mall för det Kina vi ser i dag.
            </seg>
            <seg n="e7a1056b">
              Här är vi överens i argumentationen i stor utsträckning men inte
              i slutsatsen eftersom Fredrik Malm inte vill att vi ska ta ställning
              för den enda motion i detta betänkande som kräver att Sverige
              agerar mycket tydligare.
            </seg>
            <seg n="66db1692">
              När det gäller Bradley Mannings rättigheter lyfter vi fram att
              han behandlas på ett sätt som är helt omänskligt. Han har suttit
              isolerad i ett år och hotats med dödsstraff. Möjligtvis är det
              hotet undanröjt just nu, men det finns ingen möjlighet att hävda
              att behandlingen av honom står i proportion till vad han har gjort.
            </seg>
            <seg n="40bdb34e">
              Dessutom har han tagit sig en rätt som vi är glada att han tog
              sig, nämligen rätten att avslöja brott mot mänskliga rättigheter
              och krigets lagar i Irak.
            </seg>
            <seg n="35cb64fa">
              Signalen från Fredrik Malm och utskottsmajoriteten när man skriver
              snömos i texten som man avstyrker motionen med är att whistleblowers
              rättigheter inte är så viktiga. Det inte är så viktigt att människor
              får möjligheten att avslöja missförhållanden, övergrepp och kränkningar,
              utan det är viktigare att man håller tyst och ifrågasätter dem
              som offentliggör sådant som vi vill och bör få veta för att kunna
              göra något åt det.
            </seg>
            <seg n="4e07cb21">
              I texten hänvisar man till att Utrikesdepartementet har en pågående
              dialog. Vet Fredrik Malm att UD och utrikesministern har lyft
              fram Bradley Manning? Kan Fredrik Malm svara på det? I så fall
              skulle det vara ett argument, men det står inte så i utrikesutskottets
              betänkande, och ingen har bekräftat att det pågår en sådan dialog.
              Är det så eller inte?
            </seg>
          </u>
          <note type="speaker" n="aba6fbbd">
            Anf. 50 FREDRIK MALM (FP) replik:
          </note>
          <u who="unknown" xml:id="i-a258b4a014add385-2" n="2532cffc">
            <seg n="caf2597d">
              Fru talman! Vi är i varje fall överens om att Kina inte är en
              demokrati.
            </seg>
            <seg n="cfd365ab">
              Vad gäller Manning är frågan inte helt enkel. Å ena sidan finns
              det vissa saker som Manning genom läckan har uppmärksammat som
              vi vill veta. Det har jag påtalat och varit tydlig med. Det finns
              saker som i en amerikansk domstol säkert skulle kunna betraktas
              helt annorlunda än det faktum att han också har spridit ut en
              halv miljon säkerhetsstämplade dokument. Jag har svårt att se
              att det ur laglig synpunkt skulle vara okej att göra så. Då kan
              vi andra göra precis samma sak.
            </seg>
            <seg n="0d684e57">
              Däremot är det givetvis viktigt att behandlingen av Manning i
              häktet med mera sker enligt de rättsprinciper som det amerikanska
              rättssystemet vilar på. Här har vi samma uppfattning.
            </seg>
            <seg n="85290586">
              Den enda dialog mellan Sverige och USA som jag kan yttra mig
              om rör Socialdemokraternas utrikespolitiska talespersons möte
              med den amerikanska ambassaden tidigare. Jag behöver inte gå in
              på var jag fick den informationen från.
            </seg>
          </u>
          <note type="speaker" n="b5f447c4">
            Anf. 51 KERSTIN LUNDGREN (C):
          </note>
          <u who="kerstin_lundgren_567b92" xml:id="i-5f8ca57a8bc05a94-3" n="55d15b58">
            <seg n="a2178772">
              Fru talman! När man lyssnar på denna debatt som nu har pågått
              en stund kan man tro att vi har ett brett betänkande som rör mänskliga
              rättigheter, vapenaffärer och allt vad det nu kan vara som har
              varit uppe till diskussion. Men, fru talman, så är det inte, utan
              det är ett motionsbetänkande som baseras på de motioner som ärade
              ledamöter i denna kammare väckt under 2010 och 2011 och som vi
              har haft att svara på.
            </seg>
            <seg n="ab11c499">
              Vi brukar från utskottet komma till kammaren för att debattera
              mänskliga rättigheter med lite olika utgångspunkter. Vi har nyligen
              haft ett större betänkande om folkrätt och många andra perspektiv,
              men vi har nu valt att fokusera inte på hela världen utan på några
              regioner. Det gör att debatten kan upplevas lite spretig eller
              konstig för den som lyssnar.
            </seg>
            <seg n="c3b43198">
              När det gäller mänskliga rättigheter vill jag säga det vi alla
              brukar lyfta fram, nämligen att de är odelbara. Några har i debatten
              försökt peka ut vissa som viktigare än andra, men de är odelbara
              och förstärker ömsesidigt varandra. Det är också en viktig utgångspunkt
              i den svenska synen på mänskliga rättigheter.
            </seg>
            <seg n="2e616ac7">
              Det är viktigt att betona eftersom det är något som vi ser hanteras
              på andra sätt ute i världen där man väljer ut en eller några mänskliga
              rättigheter som unika och andra inte erkänns. Från vår utgångspunkt
              är det viktigt att betona att det inte är upp till stater att
              välja à la carte, utan mänskliga rättigheter gäller generellt.
            </seg>
            <seg n="e981b338">
              Jag vill också understryka vikten av att vi har folkrätt som
              grund för vårt internationella samarbete: demokrati, yttrandefrihet
              och en rättsstat som fungerar.
            </seg>
            <seg n="03000a1b">
              Även om inte heller detta berörs i betänkandet kan jag inte låta
              bli att peka på de erfarenheter vi har på den europeiska kontinenten
              och som vi ofta lyfter fram, nämligen den gemensamma konventionstext
              som vi alla verkar under, Europakonventionen för mänskliga rättigheter.
              Den ger en standard för alla länder som anslutit sig, och den
              har varit viktig för oss när det gäller att utveckla någon form
              av samsyn i fråga om mänskliga rättigheter på vår kontinent. Det
              är en modell som även andra tittar på och som det vore värdefullt
              om andra också följde.
            </seg>
            <seg n="0fef2fa8">
              Jag ska också beröra frågan om dödsstraff. Här har vi en stark
              samsyn i kammaren. Att dödsstraff ska upphöra är också basen i
              Europakonventionen. År 2011 genomförde 20 länder dödsstraff. Kina
              är hemligast när det gäller dödsstraff och visar inte hur många
              som dödats på det sättet. Enligt rapporter från Amnesty vet vi
              dock att 676 personer i övriga världen miste livet genom dödsstraff
              under 2011.
            </seg>
            <seg n="a677488b">
              I Sverige och Europa har vi alltjämt våra egna problem. Det handlar
              om romers och hbtq-personers rättigheter, och vi ser att kvinnors
              sexuella och reproduktiva hälsa och rättigheter är en fråga som
              inte alla alltid är eniga om. Här har vi mycket att göra. Det
              är viktigt att vi tittar på dessa frågor också om vi ska få respekt
              i andra länder när vi argumenterar för mänskliga rättigheter.
            </seg>
            <seg n="89701190">
              Afrika är en av de regioner som lyfts fram i betänkandet, fru
              talman. Det är en stor kontinent där det händer mycket, också
              mycket spännande. Här har vi valt att utifrån motionerna fokusera
              på några delar och områden. Afrikas horn är en sorg. Talar vi
              om Somalia och mänskliga rättigheter tror jag att vi alla känner
              upprördhet. Det handlar om svält, flyktingar, piratverksamhet
              och terrorism.
            </seg>
            <seg n="28e90832">
              Förutsättningarna för mänskliga rättigheter är hårt utmanade
              i Somalia och hela Afrikas horn. Jag hoppas att den samsyn som
              nåddes på Londonkonferensen kan bli en bas för en fortsatt lugnare
              utveckling som ger förutsättningar för att bygga respekt för mänskliga
              rättigheter också i Somalia.
            </seg>
            <seg n="abfc5f7f">
              Jag vill understryka det som har sagts tidigare i debatten när
              det gäller Dawit, Martin och Johan. Att de tre personerna inte
              står i fokus för den här debatten får inte tolkas som att vi har
              minskat vårt engagemang. Det finns där.
            </seg>
            <seg n="af90a93d">
              Jag ska också säga något om den oro som jag känner för utvecklingen
              av mänskliga rättigheter i Sudan och Sydsudan. Det är ett område
              som har haft stora utmaningar. Sydsudan är den senaste afrikanska
              staten. Där ser vi nu betydande oroligheter växa. Risken för nya
              kränkningar och nya urladdningar med brott mot mänskliga rättigheter
              som följd är överhängande. Det gäller att vi har stor vaksamhet
              i framtiden.
            </seg>
            <seg n="d2e9542f">
              Kina är också föremål för motioner. Här uppfattar jag att det
              i grunden finns en stor samsyn. Vi försökte hitta gemensamma skrivningar
              i utskottet. Det kan låta som om det vore stora avstånd mellan
              majoriteten i utskottet och reservanterna, men så är det inte.
              Det finns en mening som handlar om att man behöver fackföreningar
              och progressiva politiska rörelser som samverkar; där skiljer
              sig möjligen reservanterna från majoriteten i utskottet.
            </seg>
            <seg n="5ec7b6f7">
              Det finns en glädjande samsyn när det gäller dödsstraff och mänskliga
              rättigheter. Vi lyfter upp frågan om Tibet. Vi lyfter upp frågan
              om de fackliga rättigheterna; det är viktigt att de finns. Det
              är helt klart en fråga som lyfts upp i de återkommande MR-dialoger
              som både Sverige och EU har, inte bara med USA utan också med
              Kina. Jag har uppfattat, inte minst genom egna kontrollfrågor,
              att den kinesiska regimen är klar över vår uppfattning. Däremot
              utmanar de genom sitt sätt att agera, inte minst i Afrika, vår
              syn på mänskliga rättigheter. Det är något som vi får jobba med.
              Det är en diskussion där ute som försöker bryta upp mänskliga
              rättigheter som en gemensam ömsesidig förstärkande bas.
            </seg>
            <seg n="4d264742">
              Det kommer en kinesisk delegation till Sverige nästa vecka. Då
              får vi möjlighet att på olika sätt lyfta upp de här frågorna på
              nytt, även om man då deltar i Helsingfors + 40-konferensen.
            </seg>
            <seg n="e14598e0">
              I övrigt vill jag understryka det som har framkommit när det
              gäller intryck från våra resor i Latinamerika. Det är våndan över
              utvecklingen i Colombia och flera andra stater i Latinamerika
              när det gäller mänskliga rättigheter. Det är också våndan över
              straffriheten. Det rör inte bara Latinamerika utan är ett globalt
              problem. Centerpartiet tycker att det är viktigt att komma till
              rätta med straffrihet mot brott mot mänskliga rättigheter, inte
              minst när det gäller folkmord. Vi vill gärna se ett stärkt ICC.
              Det är förödande för utvecklingen av mänskliga rättigheter i världen
              att så många vitala länder ännu inte har anslutit sig till Romstadgan
              och ställt sig bakom ICC. Det är ett bekymmer när det handlar
              om att kunna bygga en rättsstatlighet på den internationella arenan.
              En stärkt rättsstatlighet globalt är något som vi skulle välkomna.
            </seg>
          </u>
          <note n="bcc28ee9">
            Jag yrkar bifall till förslaget i betänkandet och avslag på reservationerna.
          </note>
          <note type="speaker" n="04fb9996">
            Anf. 52 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-ab7547c2ad812eeb-0" n="a6cf115f">
            <seg n="e6fd2b3b">
              Fru talman! Det här betänkandet tar upp det område som Sverige
              har prioriterat i den utrikespolitiska deklarationen, nämligen
              vikten av att värna grundläggande mänskliga rättigheter. Som flera
              talare har sagt tar betänkandet inte upp alla länder i världen
              utan fokuserar på de motioner som har kommit in på det här området.
            </seg>
            <seg n="7c3c77fe">
              Människovärdet är okränkbart. De mänskliga rättigheterna kom
              till för att försvara respekten för människovärdet. De ger fria
              och ofria människor möjlighet till ett liv i frihet, fritt från
              fruktan och nöd. Det är det som är målet. Sedan 2008 utgör främjandet
              av mänskliga rättigheter och demokrati ett av tre prioriterade
              områden i Sveriges politik för global utveckling, syftandes till
              att halvera världsfattigdomen. Mänskliga rättigheter har satts
              i centrum för EU:s externa agerande. FN förblir de mänskliga rättigheternas
              förkämpe. De mänskliga rättigheterna är odelbara och universellt
              giltiga. Det är alla staters skyldighet att se till att de efterlevs.
            </seg>
            <seg n="e2908ab1">
              De mänskliga rättigheterna omfattar flera olika områden, som
              politiska och demokratiska rättigheter. Vi kristdemokrater vill
              också lyfta fram betydelsen av minoriteters rättigheter och religionsfrihet.
              Utan dessa rättigheter finns det stora risker för konflikter och
              våld, och en risk för att demokratisk utveckling motverkas.
            </seg>
            <seg n="b4c99534">
              Fru talman! För oss kristdemokrater är mänskliga rättigheter
              en grundförutsättning för utveckling. Särskilt stort är behovet
              av utveckling i Afrika. Därför är det A och 0 att både Sverige
              och EU även framöver satsar på att främja mänskliga rättigheter
              på den afrikanska kontinenten. På Afrikas horn är brotten mot
              mänskliga rättigheter många. Somalia blöder och står i all egentlig
              mening fortfarande utan en fungerande centralregering. Kvinnor
              könsstympas alltjämt, och väpnade strider och sjöröveri fortsätter
              att sprida blodsutgjutelse. Sverige, EU och det internationella
              samfundet måste fortsätta sina ansträngningar för att förbättra
              säkerhetssituationen i Somalia. För detta ändamål är det glädjande
              att EU nu utsett en särskild representant för Afrikas horn.
            </seg>
            <seg n="ba896ed3">
              Delningen till trots pågår våldet och övergreppen inom och mellan
              Sudan och Sydsudan. Sudans president al-Bashir är efterlyst av
              ICC för människorättsbrott i Darfur, och Sharialagstiftningens
              giltighet återspeglas på Khartoums gator. I Sydsudan hotar klanrelaterat
              våld att slita isär världens yngsta land. Båda staterna måste
              visa allvar med kvarvarande åtaganden i det så kallade Comprehensive
              Peace Agreement, CPA, och al-Bashir måste gripas för att skydda
              sudaneserna mot fortsatta kränkningar av de mänskliga rättigheterna.
            </seg>
            <seg n="e1944152">
              Oljebolagens ansvar i regionen måste också uppmärksammas, och
              de måste kunna ställas till ansvar om de inte bidrar till grundläggande
              mänskliga rättigheter i sitt arbete. De bör ta ansvar där de har
              bidragit till folkfördrivning och övergrepp på civilbefolkningen.
            </seg>
            <seg n="64a19f34">
              I Etiopien och Eritrea oroar vi oss för brottet omfattande pressfrihetskränkningar.
              I båda dessa enpartistater sitter journalister fängslade för att
              i skrift ha uttryckt sin åsikt. Däribland finns tre svenskar:
              Dawit Isaak i Eritrea sedan 2001 och Martin Schibbye och Johan
              Persson i Etiopien sedan 2011. Journalister som bara utför sitt
              journalistiska uppdrag ska naturligtvis inte fängslas. I allt
              fler länder används nu olika antiterroristlagar för att sätta
              journalister i fängelse. Detta är helt oacceptabelt. Sveriges
              och EU:s ansträngningar för att värna mediefrihet måste intensifieras.
            </seg>
            <seg n="acae703b">
              Fru talman! Fattigdomsbekämpningen har varit mer framgångsrik
              i Latinamerika än på många andra håll. Inkomstskillnaderna måste
              dock ytterligare jämnas ut. Betydelsen av EU:s strategiska partnerskap
              med kontinenten är stor. Ett associeringsavtal med de centralamerikanska
              staterna liksom frihandelsavtal med Colombia och Peru har ingåtts.
              Ett associeringsavtal med Mercosur förväntas slutas under 2012.
            </seg>
            <seg n="4c86d0da">
              Den ekonomiskt gynnsamma utvecklingen till trots är situationen
              när det gäller mänskliga rättigheter i många stater fortfarande
              oroväckande i Latinamerika. Därför stipulerar frihandelsavtalen
              med Colombia och Peru att dessa omedelbart kan dras tillbaka vid
              brott mot mänskliga rättigheter. Det är viktigt att EU driver
              på för att få till stånd stora förändringar på området mänskliga
              rättigheter.
            </seg>
            <seg n="c2d14e1b">
              Situationen när det gäller de mänskliga rättigheterna i framför
              allt Colombia är långt ifrån idealisk. Samtliga stridande parter
              har under det 45-åriga inbördeskriget gjort sig skyldiga till
              omfattande kränkningar av mänskliga rättigheter. Andelen internflyktingar
              är en av de största i världen. Barn militariseras, kvinnor utsätts
              för urskillningslösa övergrepp, och försvarare av de mänskliga
              rättigheterna förföljs och mördas. Både gerillagruppernas, paramilitärernas
              och säkerhetsstyrkornas övergrepp måste noggrant granskas av den
              nuvarande presidenten Juan Manuel Santos regering. Genom fokus
              på försvarare av mänskliga rättigheter och efterlevande av FN:s
              resolution 1325 bör Sverige fortsätta stödja Colombias civilsamhälle.
            </seg>
            <seg n="5d18dceb">
              Flera karibiska länders övervägande att återinföra dödsstraffet
              är beklagligt. För oss kristdemokrater strider dödsstraffet mot
              de mänskliga rättigheterna, då det kränker rätten till liv.
            </seg>
            <seg n="ff6492f7">
              När vi nyligen med utrikesutskottet besökte Chile mötte vi olika
              kvinnoorganisationer som berättade om att det råder totalförbud
              mot aborter i Chile. Om en kvinna till exempel har ett utomkvedshavandeskap,
              där man vet utgången, väntar man tills kvinnan i princip är på
              väg att dö innan man räddar henne. Att inte ens vid våldtäkt och
              incest tillåta abort är inhumant. Det har i stället lett till
              ett stort antal illegala och osäkra aborter, vilket gör att kvinnor
              dör helt i onödan.
            </seg>
            <seg n="630c77bf">
              När Sverigedemokraterna i sin reservation ifrågasätter utskottets
              text angående fria aborter står det faktiskt också att de ska
              vara lagliga. Abortlagarna är en nationell fråga, men vi anser
              att de kvinnor som inte på något sätt kan få en laglig abort ens
              vid risk för sin hälsa är i en mycket utsatt situation. Om man
              ska betala för aborten kan det också slå hårt mot fattiga kvinnor
              vars hälsa står på spel. Vi måste därför ta vårt ansvar att ha
              en abortpolitik som är human och som ser till både kvinnan och
              barnet. Vi vill självklart se det förebyggande arbetet utvecklas,
              och det är just det som vi ger mycket av våra biståndspengar till.
              Vi vill se till att det ges sexualupplysning, att föräldrar hittar
              alternativ till att gifta bort sina tolvåriga döttrar och att
              flickor kan skydda sig mot smittsamma sjukdomar och oönskade graviditeter.
              Allt detta är oerhört viktigt för att se till att lyfta fram dessa
              flickors och kvinnors rättigheter.
            </seg>
            <seg n="c7268ff7">
              Fru talman! Sverige måste nu tydligare visa stöd för den demokratiska
              oppositionen på Kuba. Under Raúl Castro tillåts kränkningar mot
              mänskliga rättigheter fortsätta. Trycket på regimen måste intensifieras.
              EU:s ministerråd klargjorde 1996 att ett fullständigt samarbete
              med Kuba är beroende av förbättringar avseende de mänskliga rättigheterna
              och rätten till politisk frihet. Tyvärr kan vi se att inga förbättringar
              har skett.
            </seg>
            <seg n="f3c1fb8b">
              Det är därför beklagligt att EU nu, med Spanien som pådrivare,
              tycks ha öppnat upp för fördjupade handelsrelationer med kommunistregimen
              innan man sett några som helst demokratiska reformer. I stället
              har ett stort antal kubaner nyligen fängslats i samband med påvens
              besök på Kuba. Telefoner har stängts ned.
            </seg>
            <seg n="0fdbf216">
              Den kristdemokratiska människorättskämpen på Kuba, Osvaldo Paya,
              tillika mottagare av Sacharovpriset, har under en lång tid drivit
              några enkla och grundläggande krav på frihet för medborgarna på
              Kuba som att kunna starta partier, fackföreningar, företag och
              så vidare. Hans hus omringades av säkerhetstjänsten när påven
              nyligen hade sin mässa, så att han inte skulle kunna delta. Flertalet
              som denna gång deltog i mässan, både i Santiago och i Havanna,
              var i stället utskickade av regimen. De som gick dit var inte
              vanliga katoliker, utan det var regimtrogna. Mässan blev därför
              någonting helt annat än vad den har varit tidigare. Rödakors-personal
              var utklädd, och säkerhetstjänsten slog ned folk på gator. Sådan
              är tyvärr regimen på Kuba i dag. Sverige måste fortsätta att hålla
              fast vid att EU inte bör ingå avtal utan att Kuba påbörjar steg
              mot demokrati och öppenhet.
            </seg>
            <seg n="ada6aa35">
              Fru talman! Asien är nu den nya ekonomiska jätten. Kina övertog
              nyligen andraplatsen från Japan som nummer två på listan över
              världens ekonomiska supermakter.
            </seg>
            <seg n="5289e711">
              Ett ekonomiskt under tycks ha flyttat uppmärksamheten från de
              brott mot mänskliga rättigheter som Peking dagligen gör sig skyldig
              till. Det enväldiga kommunistpartiet inskränker systematiskt invånarnas
              fri- och rättigheter. I det land som årligen avrättar flest brottsanklagade
              är oppositionspartier olagliga. Yttrande-, förenings- och religionsfrihet
              existerar inte, och rättssäkerhet saknas. Ettbarnspolitiken lever
              vidare, och nationella minoriteter förtrycks. Genom EU:s människorättsdialoger
              och Sveriges selektiva samarbete med Kina måste Peking pressas
              att respektera mänskliga rättigheter.
            </seg>
            <seg n="6a807d9a">
              De senaste årens framsteg i Burma inger dock framtidshopp. Ett
              och ett halvt år har gått sedan oppositionsledaren Aung San Suu
              Kyi frigavs efter årtionden i husarrest. Alldeles nyligen tog
              hon och 42 partikolleger plats i parlamentets underhus. EU har
              under våren lättat på sanktionerna mot Burmas militärregim. Med
              försiktig optimism hoppas vi kristdemokrater att detta är början
              på en omfattande demokratiseringsprocess i Burma.
            </seg>
            <seg n="c089cd80">
              Fru talman! Avslutningsvis: Respekten för de mänskliga rättigheterna
              är inte given. Dagligen begås MR-brott världen över i betydligt
              fler länder än som har tagits upp i detta anförande. Varje brott
              mot mänskliga rättigheter är en kränkning av människovärdet, en
              kränkning som också hindrar fattigdomsbekämpning. Vi kristdemokrater
              vill att främjande av mänskliga rättigheter förblir centralt inom
              svenska och europeiska utvecklingsinsatser.
            </seg>
          </u>
          <note n="80714f16">
            Jag yrkar bifall till förslaget i betänkandet.
          </note>
          <note type="speaker" n="82eb0d21">
            Anf. 53 ANNIKA LILLEMETS (MP):
          </note>
          <u who="annika_lillemets_0161f8" xml:id="i-4998aa325a346658-0" n="01217f89">
            <seg n="00065d9a">
              Fru talman! Whistleblowers, personer som avslöjar missförhållanden
              och korruption, spelar en ovärderlig roll i öppna och demokratiska
              rättssamhällen. Det är viktigt att de som har mod och integritet
              att slå larm när något gått fel inte själva råkar illa ut.
            </seg>
            <seg n="b17c92df">
              USA:s president Barack Obama slår fast detta i sin Open Government
              Plan. På Vita husets hemsida förkunnade hand stolt den 20 september
              2011 att vi ska arbeta för att reformera och utöka skyddet för
              whistleblowers som avslöjar statligt slöseri, bedrägeri och statliga
              övergrepp.
            </seg>
            <seg n="1782879e">
              Men de amerikanska myndigheterna talar med kluven tunga. Ord
              och handling ger helt olika signaler. Det visar sig med smärtsam
              tydlighet genom behandlingen av Bradley Manning. Den unge amerikanen
              tjänstgjorde som menig underrättelseanalytiker i Irak. Han greps
              i maj 2010 efter att Wikileaks hade publicerat videon Collateral
              murder . Filmen visar hur amerikanska helikopterburna soldater
              sköt ihjäl en grupp oskyldiga civila i en förort till Bagdad 2007.
              Manning åtalades ett par månader senare för att ha laddat ned
              och vidarebefordrat denna sekretessbelagda video och annan dokumentation
              av övergrepp i Irak och Afghanistan till Wikileaks. Han misstänks
              utöver detta ha läckt hundratusentals diplomatrapporter. Åtalet
              mot honom har utökats med 22 nya punkter, däribland medhjälp till
              fienden, ett brott som kan ge livstids fängelse och till och med
              dödsstraff.
            </seg>
            <seg n="80bbebdd">
              Manning hölls fängslad i en isoleringscell i ett militärfängelse
              på marinkårsbasen Quantico i Virginia i nästan ett år, enligt
              flerstämmiga uppgifter under tortyrliknande omständigheter. Efter
              omfattande protester från många organisationer och enskilda flyttades
              han till en mindre hårdbevakad militärbas i Kansas.
            </seg>
            <seg n="a9cba0de">
              Enligt bland andra Amnesty International är den behandling som
              Manning utsatts för på Quantico ett brott mot internationella
              konventioner om human behandling av icke dömda fångar.
            </seg>
            <seg n="867ddb5f">
              Att Wikileaks försetts med material till deras största och mest
              uppskakande avslöjanden om amerikanska soldaters dödande av oskyldiga
              människor i Irak och om USA-ambassadernas internationella dubbelspel
              har enorm betydelse. Det underlättar och möjliggör utredningar
              av krigsförbrytelser så att de ansvariga kan ställas till svars.
              Ökad öppenhet kan också hjälpa till att förebygga brott.
            </seg>
            <seg n="90a7eb62">
              Europarådet lyfte i höstas i ett resolutionsutkast fram betydelsen
              av whistleblowers för ett öppet och transparent samhälle.
            </seg>
            <seg n="b6362805">
              Man menar bland annat att sekretessbeläggningen av videofilmen
              från dödsskjutningarna i Bagdad, som Bradley Manning anklagas
              för att ha läckt, är ett exempel på en illegitim sekretessbeläggning.
              Europarådet skriver att enligt de anklagelser som riktas mot Manning
              står vi i tacksamhetsskuld till honom för att ha publicerat denna
              videofilm, liksom många ambassadrapporter som har stort allmänintresse.
              Manning har även nominerats till Nobels fredspris.
            </seg>
            <seg n="35630046">
              Bradley Manning har redan innan hans sak prövats i rättegång
              fått betala ett mycket högt pris och riskerar sin framtid, sin
              frihet och till och med sitt liv. Den amerikanska statens hårda
              agerande mot honom står i skriande kontrast till president Obamas
              Open Government Plan. Hur Bradley Manning behandlas av de amerikanska
              myndigheterna framöver har stor betydelse, inte bara för honom
              själv utan för oss alla som värnar ett öppet och transparent samhälle.
              Hans öde är en fråga som angår oss alla som värnar öppenhet, demokrati
              och rättssamhälle.
            </seg>
            <seg n="56a93041">
              De nationella och internationella protesterna mot hur de amerikanska
              myndigheterna behandlar Manning har växt sig allt starkare. Det
              är väldigt viktigt att även Sveriges regering och riksdag står
              upp för att stärka rätten att slå larm om missförhållanden.
            </seg>
            <seg n="5e2be7ce">
              Efter attacken den 11 september 2001 har USA börjat tänja folkrätten
              till oigenkännlighet i kampen mot terrorismen. Att en demokratisk
              stat som USA avlägsnar sig från de gemensamma regelverk vi alla
              åtagit oss att försvara försvagar folkrätten. Det är farligt och
              oacceptabelt och leder till en försämrad säkerhet i hela världen.
              USA:s agerande är därför inte en intern angelägenhet.
            </seg>
            <seg n="3fb6f3b1">
              Därför är det så viktigt att Sverige talar tydligt om detta med
              USA. I betänkandet hänvisar man till den dialog som Sverige och
              USA samt EU och USA för om mänskliga rättigheter. Man talar inte
              om vad som faktiskt sägs, men förhoppningsvis är de svenska representanterna
              tydliga i dialogen med USA och framför med kraft att vi som nation
              anser att det är av yttersta vikt att USA följer folkrätten och
              respekterar även whistleblowers mänskliga rättigheter. Var hamnar
              vi annars i världen, om ingen vågar slå larm när det har gått
              fel? Men vad som egentligen sägs av de svenska representanterna
              vet jag inte. Jag skulle väldigt gärna vilja veta mer om det och
              hoppas att få mer förklarat framöver.
            </seg>
            <seg n="da390f31">
              I detta anförande instämde Valter Mutt (MP).
            </seg>
          </u>
          <note type="speaker" n="ef8c0cad">
            Anf. 54 FREDRIK MALM (FP) replik:
          </note>
          <u who="unknown" xml:id="i-a258b4a014add385-3" n="2532cffc">
            <seg n="0e5aa98c">
              Fru talman! Vi har diskuterat denna fråga i några tidigare replikskiften,
              och det är bra att den diskuteras. Det är väldigt viktigt att
              USA på samma sätt som alla andra stater ska behandla människor
              som sitter häktade enligt vissa gällande rättsprinciper. Det ska
              självklart också gälla Bradley Manning.
            </seg>
            <seg n="8f852f77">
              Vad jag inte kan förstå är hur Miljöpartiet kan vara så svajigt
              på en avgörande punkt, nämligen att Bradley Manning inte anklagas
              allena för att ha läckt en video om ett amerikanskt övergrepp
              i Irak, utan för att mer eller mindre likt en elektronisk dammsugare
              ha tagit ut en kvarts miljon hemligstämplade dokument ur amerikanska
              databaser samt därtill en halv miljon amerikanska armérapporter.
              Jag utgår från att Bradley Manning själv inte har kunnat läsa
              och analysera innehållet i alla dessa dokument. Därefter ger han
              dem till Julian Assange som lägger fram dem på internet.
            </seg>
            <seg n="9fe846a5">
              Är han då en whistleblower? Jag tror, om jag får säga det, fru
              talman, att det finns vissa saker som kommit fram genom Wikileaks
              läckor tack vare Manning som är viktiga saker att få veta. Det
              finns säkerligen saker till exempel i Irakvideon som det kan finnas
              legitima skäl att röja och som också ur den amerikanska lagstiftningens
              synpunkt definitivt skulle klara en domstolsprövning.
            </seg>
            <seg n="26723c64">
              Men om man tar en kvarts miljon dokument som kan utsätta väldigt
              många människor för fara och ger dem till någon som lägger upp
              alla grejerna på internet vind för våg, då är man inte en whistleblower.
              Det är viktigt att nyansera debatten på den punkten och klargöra
              att detta inte kan vara lagligt. I så fall skulle vi alla här
              kunna gå in i riksdagens olika databaser, ta hem hemligstämplade
              dokument, ge dem till en blogg och hävda att vi är whistleblowers.
              Det tror jag inte att någon av oss vill.
            </seg>
          </u>
          <note type="speaker" n="273f0fcc">
            Anf. 55 ANNIKA LILLEMETS (MP) replik:
          </note>
          <u who="annika_lillemets_0161f8" xml:id="i-4998aa325a346658-1" n="01217f89">
            <seg n="bbd3f07f">
              Fru talman! Det är naturligtvis en viktig poäng Fredrik Malm
              har. Detta är en rättssak som pågår i USA och som vi givetvis
              inte ska yttra oss om. Men Europarådet säger att om Manning har
              gjort det han anklagas för är vi honom tack skyldig. Dessutom
              har till exempel Robert Gates, den tidigare amerikanske försvarsministern,
              bedömt effekterna av Wikileaks avslöjanden som ganska måttliga.
            </seg>
            <seg n="3b6ff7b9">
              Det viktiga i den principiella frågan handlar naturligtvis om
              mer än en person. Det är viktigt att människor får en rättvis
              rättegång och inte hålls fängslade på sätt som står i strid med
              både nationell lag och internationell rätt samt att människor
              behandlas korrekt och väl.
            </seg>
            <seg n="3c422420">
              Man får också se till hur viktigt det är att svåra brott kommer
              till allmänhetens kännedom. Det är det som detta handlar om, och
              whistleblowers är en generell fråga som det är oerhört viktigt
              att Sverige talar med USA om. Oavsett om Bradley Manning gjort
              rätt eller fel är den principiella frågan hur det går ihop med
              Open Government Plan, med öppenhet och transparens, om det är
              riskabelt att avslöja brott som begåtts.
            </seg>
          </u>
          <note type="speaker" n="76157c70">
            Anf. 56 FREDRIK MALM (FP) replik:
          </note>
          <u who="unknown" xml:id="i-a258b4a014add385-4" n="2532cffc">
            <seg n="384eb1ad">
              Fru talman! Jag tycker att debatten är principiellt viktig och
              att det är bra att den förs. Ett skäl till detta är att vi har
              en utveckling i världen där vi säkert kommer att få se många sådana
              här exempel framöver, givet den tekniska utveckling vi har och
              den transparens och de ökade krav på transparens som finns hos
              många.
            </seg>
            <seg n="6bddba20">
              Jag vill också tydliggöra att jag tycker att behandlingen av
              Manning i amerikanskt häkte, enligt vad jag har läst om det, uppenbart
              står i strid med hur man ska behandla en person. Det är uppenbart
              att han behandlas på ett mer negativt sätt än många andra fångar.
            </seg>
            <seg n="285a15e6">
              Dessutom vill jag för att ytterligare understryka min stora sans
              och balans i denna diskussion betona att det finns vissa saker
              av det som röjts i Wikileaks som jag tycker att det finns ett
              allmänintresse av, som jag sagt tidigare. Det finns också information
              som jag tycker att det kan finnas legitima skäl att röja.
            </seg>
            <seg n="ee95ec02">
              Men jag måste ändå tillstå att det tycks som att Miljöpartiet
              i någon mån förbiser den ändå ganska centrala frågan att Manning
              är anklagad för att ha gjort sig skyldig till att mer eller mindre
              dammsuga amerikanska databaser på hemligstämplad information.
              Det är fråga om en kvarts miljon dokument och en halv miljon armérapporter,
              och det är inte lite! Det är orimligt att i det sammanhanget hävda
              att allt detta har analyserats och att allt detta är information
              som röjer olika typer av brott som begåtts. Nej, de kan röja en
              hel del iranska dissidenter, en hel del pakistanska kvinnorättsaktivister
              och en hel del människor som kämpar för demokrati och yttrandefrihet
              och som anförtrott saker och ting åt diplomater eller åt en historiker
              som talar med en statsvetare som därefter talar med en andresekreterare
              på en amerikansk beskickning någonstans.
            </seg>
          </u>
          <note type="speaker" n="bbb3d823">
            Anf. 57 ANNIKA LILLEMETS (MP) replik:
          </note>
          <u who="annika_lillemets_0161f8" xml:id="i-4998aa325a346658-2" n="01217f89">
            <seg n="664251dd">
              Fru talman! Självklart är detta en komplex fråga, och det är
              inte bara svart och vitt. Men det stora problemet är att vi har
              för få whistleblowers i världen, inte för många. Vi behöver dem
              här i Sverige också, så att det inte byggs upp vapenfabriker i
              Saudiarabien när transparensen är för dålig och det kan ske saker
              i skymundan. Det är det som är det allra största problemet, vill
              jag ändå påstå.
            </seg>
            <seg n="829cf983">
              Därför är det så allvarligt om människor som slår larm riskerar
              att råka illa ut. Det är väldigt viktigt att vi uppmärksammar
              detta och har en dialog. Vad vet jag regeringen kanske har en
              jättebra dialog med USA om detta, men det framgår inte i betänkandet.
              Därför måste vi hålla ögonen på detta och göra vad vi kan för
              att whistleblowers ska kunna slå larm utan att råka illa ut. Givetvis
              ska man få en rättvis rättegång om man har gjort något som kan
              vara fel.
            </seg>
          </u>
          <note n="1836536c">
            Överläggningen var härmed avslutad.
          </note>
          <note n="6e7c34cd">
            12 § Alkoholservering på särskilda boenden
          </note>
          <note n="4b0f4bd7">
            Föredrogs
          </note>
          <note type="speaker" n="04ffdf38">
            Anf. 58 CATHARINA BRÅKENHIELM (S):
          </note>
          <u who="catharina_brakenhielm_105a14" xml:id="i-e70f2d04349c3872-0" n="97ddcf9d">
            <seg n="1911b908">
              Fru talman! Tänk i dag ska vi ta ett steg i rätt riktning, och
              människor ska få börja bestämma lite mer själva när kroppen har
              blivit lite skröplig eller man av annan anledning behöver bo på
              ett särskilt boende! Nu ska det bli lättare för dem som vill ta
              ett glas vin till maten eller en nubbe till sillen kanske tillsammans
              med sina nära och kära, för även deras anhöriga omfattas av förslaget.
            </seg>
            <seg n="fe376dd1">
              Nu lättar man upp lagstiftningen, för nu ska det inte längre
              behövas särskilt tillstånd för att servera alkohol på särskilda
              boenden. Serveringen ska omfattas av kommunal tillsyn men kräver
              inte särskilt serveringstillstånd. Kontrollen ska ske genom så
              kallad egenkontroll, vilket minskar byråkratin. Det är bara bra.
            </seg>
            <seg n="9ebd2c29">
              Ett särskilt boende ska vara så hemlikt som möjligt. Man ska
              kunna leva som man gjorde hemma så långt som det går. Man ska
              själv kunna bestämma över sitt liv och sin vardag. Man får inte
              heller glömma bort att detta är de äldres hem, oftast livet ut.
            </seg>
            <seg n="7cddcb0b">
              Detta är ett bra förslag som gör det hela mycket mer rättvist
              och mycket mindre moralistiskt. Som det fungerar i dag bygger
              det på personalens och chefens moral och goda vilja. Detta gör
              att det ser mycket olika ut, inte bara över landet utan också
              mellan de olika boendena inom samma kommun.
            </seg>
            <seg n="dff1d3b7">
              I ärendet finns inga reservationer, för vi är politiskt överens
              om att det här är ett bra förslag. Så gott som alla remissinstanser,
              bland andra Folkhälsoinstitutet och Svenska Kommunalarbetareförbundet
              är positiva till förslaget, så också vi socialdemokrater.
            </seg>
          </u>
          <note n="8ce62fa6">
            Jag yrkar bifall till utskottets förslag i betänkandet.
          </note>
          <note type="speaker" n="d2eda92a">
            Anf. 59 METIN ATASEVEN (M):
          </note>
          <u who="metin_ataseven_1a8cce" xml:id="i-648ce68686f84cd6-0" n="ed8f0dae">
            <seg n="9a9884c9">
              Fru talman! Från och med den 1 juni kommer det att bli tillåtet
              att servera alkohol till maten på särskilda boenden. Det innebär
              att vi gör undantag från alkohollagen om kravet på serveringstillstånd.
            </seg>
            <seg n="b2efb9b8">
              Undantaget från alkohollagen syftar till att göra det enklare
              för dem som driver och arbetar på särskilda boenden att tillgodose
              de boendes önskemål om att dricka alkoholhaltiga drycker till
              maten. Ändringarna ska ses som stöd för personalen, och de eliminerar
              den osäkerhet som kan finnas om huruvida det är tillåtet eller
              inte att servera alkohol.
            </seg>
            <seg n="bf5adb2d">
              Anledningen till ändringarna är att vi måste respektera de boendes
              vanor och val. Att kunna dricka ett glas vin till maten eller
              ta en punsch till kaffet kan ha stor betydelse för välbefinnandet
              och livskvaliteten för många boende. På samma sätt som de boende
              ska kunna påverka när de ska äta och vad de ska äta bör de också
              kunna ha inflytande över vad de ska dricka till sina måltider.
              Det handlar om att låta de boende få bestämma över sitt eget liv,
              helt enkelt.
            </seg>
            <seg n="a72d8211">
              En del särskilda boenden har haft egna serveringstillstånd. De
              flesta äldreboenden har dock inte haft möjligheten att servera
              alkohol i samband med måltidsservering i gemensam matsal. Därför
              underlättar vi nu för särskilda boenden att kunna servera alkohol
              till en boende och dennes besökare vid måltidsservice. Serveringen
              av alkohol kommer självfallet att ske under insyn av personal,
              och det särskilda boendet ska utöva egenkontroll över serveringen.
            </seg>
            <seg n="e4f268cb">
              Fru talman! Detta beslut är inte något som välkomnas bara av
              oss som sitter här i kammaren, utan det är goda nyheter för alla
              de människor som sitter på särskilda boenden.
            </seg>
            <seg n="647f9f00">
              Vad är då ett särskilt boende? När man läser utredningen står
              det ingenting om detta. Det anges inte riktigt. Men en definition
              som jag har hittat av begreppet är det som finns i Socialstyrelsens
              termbank. Där anges att med särskilt boende avses individuellt,
              behovsprövat boende som ges med stöd av socialtjänstlagen eller
              lagen om stöd och service till vissa funktionshindrade. Ett särskilt
              boende behövs då man inte själv klarar sig hemma. Man kan inte
              bo kvar, och man har ett stort behov av omsorg. Det särskilda
              boendet blir ditt hem, och här kan du få stöd och hjälp från både
              omvårdnadspersonal och sjuksköterska. För att få en bostad på
              ett särskilt boende måste man ha fått ett biståndsbeslut enligt
              socialtjänstlagen. De boende hyr en lägenhet inom det särskilda
              boendet och använder egna möbler. Mat och omsorg betalas separat.
              Särskilda boenden utgör ofta samlingspunkter dit även andra än
              de boende kommer för att äta i matserveringen och delta i aktiviteter.
            </seg>
            <seg n="172d970a">
              Vi inom Moderaterna välkomnar de föreslagna ändringarna. Vi anser
              att det är en självklarhet att de boende på särskilda boenden
              ska kunna få köpa sig ett glas vin eller en öl i samband med måltidsservering.
              Det är deras egen bostad och boendemiljö det handlar om.
            </seg>
          </u>
          <note n="7b65a605">
            Jag yrkar därför bifall till utskottets förslag i betänkandet.
          </note>
          <note type="speaker" n="f852f0eb">
            Anf. 60 BARBRO WESTERHOLM (FP):
          </note>
          <u who="barbro_westerholm_2d1903" xml:id="i-b0f77bf7755ca4fa-0" n="c9935f04">
            <seg n="5d07336b">
              Fru talman! En viktig fråga för oss liberaler är utgångspunkten
              att man måste få leva sitt liv som man själv väljer att göra det
              så länge ingen kommer till skada. Det gäller hela livsresan fram
              till dess att en del kommer att bo i särskilda boenden. Det särskilda
              boendet är ett eget boende. Där bor man med eget kontrakt, så
              också där borde detta gälla att man får välja hur man fyller dagen
              med innehåll.
            </seg>
            <seg n="d989bef1">
              Inte minst handlar det om måltiden, där dryck är en viktig sak.
              I synnerhet gäller det när man har kommit till ett särskilt boende.
              Då har världen krympt för en. Man har inte så mycket som man kan
              tycka är positivt, utan då är måltiderna och vad därtill hör en
              viktig sak.
            </seg>
            <seg n="9490f363">
              Därför har denna fråga kommit upp: Får man eller får man inte
              servera alkohol det är främst vin det handlar om till maten? En
              del boenden har löst detta på ett pragmatiskt sätt. De säger:
              Det här är ett eget boende, och den gemensamma matsalen är en
              del av det egna boendet! Där har man inte haft några restriktioner.
              Andra har haft svårigheter. Det handlar om ifall det är nödvändigt
              eller inte med serveringstillstånd. Man undrar om man bryter mot
              lagen, och man vill inte råka ut för trassel.
            </seg>
            <seg n="57b59c6b">
              Detta har alltså inte gått att lösa den pragmatiska vägen, utan
              nu fattar vi ett riksdagsbeslut om att det blir tillåtet med vin
              till maten i boendena. Det gäller också annat för den delen om
              man nu vill ha en nubbe till kräftorna eller vad det nu kan vara.
              Det finns en egenkontroll. Om detta missköts finns sanktioner,
              alltifrån varning ända till fängelse. Det finns alltså möjligheter
              att ingripa om det hela skulle gå över styr, men det har jag ingen
              anledning att tro när det gäller dessa boenden.
            </seg>
            <seg n="aea6ffc2">
              Det är ett mycket bra beslut som vi är på väg att fatta i dag.
              Det ger en frihet åt människor vars värld ändå har begränsats
              genom de funktionsnedsättningar de har. De har inte längre frihet
              att leva sitt liv som de gjorde tidigare just på grund av de hälsoproblem
              de har.
            </seg>
          </u>
          <note n="8ce62fa6">
            Jag yrkar bifall till utskottets förslag i betänkandet.
          </note>
          <note type="speaker" n="692a57b8">
            Anf. 61 RICKARD NORDIN (C):
          </note>
          <u who="lise_nordin_7a122f" xml:id="i-4b4e3eeee31afb51-0" n="8b36af6f">
            <seg n="aa48c11b">
              Fru talman! Det är med glädje jag nu yrkar bifall till förslaget
              i betänkandet om alkoholservering på särskilda boenden i sin helhet.
              Det är också glädjande att vi är helt överens om detta.
            </seg>
            <seg n="795874ba">
              Den som blir gammal ska inte tvingas göra val som denne inte
              vill. En human och kvalitativ äldreomsorg tar hänsyn till den
              äldres behov och önskemål. Min farfar drack såvitt jag vet ganska
              måttligt, men han ville gärna ta sig en liten sup till sillen
              på midsommar och en till julbordet. Varför ska äldre, som har
              haft samma rutiner i kanske 40 år, inte få kunna ta med sig dem
              till sitt nya boende? I grunden handlar det om vem vi tror vet
              bäst. Vet den äldre bäst vad som är bäst för honom själv, eller
              ska staten bestämma vad som är bäst för den äldre? Varför skulle
              min farfar bli nekad en tradition som han hade genomfört så länge?
              För honom var en sup till julbordet en lika viktig ingrediens
              som julskinkan.
            </seg>
            <seg n="0e629aa2">
              Det är därför glädjande att alliansregeringen har kommit fram
              till att det är den äldre som ska bestämma över sitt liv och sina
              vanor. Ett glas vin till maten eller en sup till midsommar handlar
              om livskvalitet snarare än om potentiella alkoholskador.
            </seg>
            <seg n="8aa8d919">
              Det här betyder dock inte att de särskilda boendena blir några
              kroghak, och det ligger i sakens natur att serveringen kommer
              att ske med en viss måtta. Risken för negativa hälsoeffekter och
              fylla känns ganska begränsad vid den här typen av servering. Det
              är också viktigt att alkoholpolitiken uppfattas som rimlig och
              meningsfull. Det är i mina ögon inte meningsfullt att tvinga någon
              att helt sluta dricka alkohol så länge personen själv är vid sina
              sinnens fulla bruk och vill ha en måttlig mängd alkohol.
            </seg>
            <seg n="d223d5b0">
              Det är också viktigt att mina åsikter och värderingar inte ska
              styra andras handlande och möjligheter till egna val. Att jag
              råkar vara nykterist betyder inte att jag har rätten att förvägra
              andra möjlighet att ta sig en öl mer regelbundet.
            </seg>
            <seg n="1924e221">
              Med detta beslut i riksdagen har vi kommit ett litet men ändå
              viktigt steg mot att ge människor rätten att bestämma över sin
              egen vardag och sin egen konsumtion. Att ha egenbestämmande som
              ledstjärna i riksdagsarbetet är ett bra sätt att flytta makt från
              oss ned till den enskilda människans köksbord, i det här fallet
              bokstavligt talat. Det är där makten ska ligga, inte i Helsingfors.
            </seg>
          </u>
          <note type="speaker" n="86dcbdca">
            Anf. 62 ROLAND UTBULT (KD):
          </note>
          <u who="roland_utbult_bfeef4" xml:id="i-f60dfdf142d7cd50-0" n="7f030e1d">
            <seg n="3e46378e">
              Fru talman! Ett enigt socialutskott står bakom betänkandet om
              alkoholservering på särskilda boenden. För mig som kristdemokrat
              är det en principfråga att äldre ska kunna fortsätta, så långt
              det är möjligt, att leva sina liv så som de är vana vid även när
              de flyttar till ett särskilt boende. Det handlar inte om någon
              överkonsumtion av alkohol utan om en måltidskonsumtion. Det handlar
              om livskvalitet och självbestämmande.
            </seg>
            <seg n="0e5a09d2">
              Jag kan inte låta bli att referera till när jag för några veckor
              sedan praktiserade på ett äldreboende i Uddevalla. Det var några
              spännande dagar tillsammans med personal och brukare i det särskilda
              boendet. Jag blev imponerad av personalens arbete men också av
              den självständighet som brukarna hade.
            </seg>
            <seg n="5a0d295f">
              Det är rätt märkligt att tänka på att när jag var liten grabb
              tyckte jag att de som på den tiden var runt 50 år var urgamla
              människor. De klädde sig gammalt, och de tänkte gammalt. I dag
              är 70-åringar många gånger pigga och alerta. Vi talar till och
              med om att jobba tills man är 75.
            </seg>
            <seg n="89263640">
              Den här situationen har gjort att man gärna vill bo självständigt
              och få leva sitt liv ungefär som man brukar göra.
            </seg>
            <seg n="f348f1ce">
              Redan i dag kan man på en del ställen i landet beställa ett glas
              vin till helgmaten. På andra ställen är det inte möjligt. Nu får
              vi gemensamma regler över hela landet på alla särskilda boenden.
              Där man tillhandahåller måltidsservice kan man efter den 1 juli
              i år få servera alkohol till maten. Den som bedriver alkoholservering
              ska utöva egenkontroll, men om man bryter mot detta kan kommunen
              förbjuda fortsatt servering.
            </seg>
            <seg n="9fa67617">
              Därigenom anser jag att risken är minimal för att någon boende
              ska få alkoholproblem genom den nya lagen. I stället får den som
              vill förhöja måltiden med ett glas vin eller en öl. Det handlar,
              som jag sade, om livskvalitet och om att behandla äldre med respekt.
              Vi ska aldrig glömma bort att för den som bor i särskilt boende
              är detta hans eller hennes hem. Där ska man så långt det är möjligt
              få bestämma själv över sitt liv och sin vardag.
            </seg>
            <seg n="81163470">
              Nykterhetsorganisationerna har naturligtvis reagerat på förslaget,
              men de anser inte att man måste bli nykterist för att man flyttar
              till ett äldreboende. För dem är inte alkoholserveringen en prioriterad
              fråga och där är vi eniga, det är den inte heller för oss kristdemokrater.
              Vi anser att vi framför allt måste arbeta för att förbättra kvaliteten
              inom de särskilda boendena och att kommunernas uppföljning behöver
              bli bättre. Det ska vara ett ständigt pågående arbete.
            </seg>
          </u>
          <note n="7388fa8a">
            Jag yrkar bifall till förslaget i betänkande SoU15.
          </note>
          <note n="1836536c">
            Överläggningen var härmed avslutad.
          </note>
          <note n="435afcf7">
            13 § Läkemedelsfrågor
          </note>
          <note n="4b0f4bd7">
            Föredrogs
          </note>
          <note type="speaker" n="665287b4">
            Anf. 63 LENNART AXELSSON (S):
          </note>
          <u who="lennart_axelsson_204029" xml:id="i-b7c0439396c41c03-0" n="bdf4feaa">
            <seg n="fb442543">
              Fru talman! Läkemedel är i dag den i särklass vanligaste behandlingsmetoden
              inom vården och kommer i framtiden att bli än viktigare. Tack
              vare framgångsrik forskning och utveckling blir det möjligt att
              bota och behandla allt fler sjukdomar och skador. Det är en fantastisk
              framgång som räddar liv och ger livskvalitet åt många människor.
              Samtidigt behöver läkemedelsanvändningen förbättras och effektiviseras
              på flera områden. Det gäller inte minst läkemedelsförskrivningen
              till äldre. Mer än 95 procent av de över 75 år konsumerar något
              receptbelagt läkemedel.
            </seg>
            <seg n="4e990f1b">
              Kunskapen om hur olika terapier ska vägas och prioriteras mot
              varandra vid en genomgång av en multisjuk patients läkemedelsanvändning
              är i dag inte tillräckligt bra. Dessa patienter har ofta upp till
              tio olika läkemedel och många gånger ännu fler. Alltför ofta görs
              inte någon samlad bedömning av vilka läkemedel patienten har och
              hur de påverkar varandra. Det finns därför ett stort behov av
              en ökad kunskap till förskrivare om hur läkemedel ska värderas
              och prioriteras för sådana patienter.
            </seg>
            <seg n="5e6e987c">
              Av alla äldre som läggs in akut på sjukhus har upp till en femtedel
              drabbats av biverkningar av läkemedel. Dödligheten i denna patientgrupp
              är avsevärt större än i andra patientgrupper.
            </seg>
            <seg n="0aea8bf6">
              Vi socialdemokrater menar att det behövs fler läkemedelsgenomgångar
              och att alla äldre patienter som behöver det bör få tillgång till
              en läkare med ett helhetsansvar för den medicinska behandlingen
              och läkemedlen. Över huvud taget bör personal i vård och omsorg
              få regelbunden utbildning och fortbildning i en effektiv och säker
              läkemedelshantering.
            </seg>
            <seg n="ecd58939">
              Vi har föreslagit ett nationellt initiativ för läkemedelssäkerhet
              för att kartlägga omfattning och orsaker till just felaktig läkemedelsanvändning.
              Vi har också flera gånger föreslagit en så kallad lex Gulli med
              anmälningsskyldighet vid misstanke om läkemedelsvanvård där även
              anhöriga ska kunna anmäla. Varje kommun borde ha ett särskilt
              ansvar och ett särskilt system för säkerhet och kvalitet i sin
              läkemedelshantering för äldre. Det är därför med stor tillfredställelse
              som vi nu kan se att det kommer att bli resultat av vårt engagemang
              i denna fråga.
            </seg>
            <seg n="7c90c73c">
              Socialstyrelsen presenterade i juni 2011 resultatet av ett egeninitierat
              projekt för att utreda läkarens roll för kvaliteten i äldres läkemedelsbehandling.
              I rapporten redovisas förslag till åtgärder för att förbättra
              kvaliteten. Socialstyrelsen arbetar också med att skärpa de befintliga
              föreskrifterna för läkemedelshantering i hälso- och sjukvården,
              vilket bland annat redovisades i en tv-intervju med företrädare
              för Socialstyrelsen nyligen. Ändringarna innebär bland annat att
              personer som är 75 år eller äldre och har fem eller fler läkemedel
              ska erbjudas läkemedelsavstämningar när de för första gången får
              hemsjukvård, flyttar in i ett särskilt boende, besöker den öppna
              vården eller läggs in på sjukhus.
            </seg>
            <seg n="2256769a">
              Varje vårdgivare ska dessutom erbjuda läkemedelsgenomgångar åt
              de patienter som har problem som beror på läkemedel. De här föreskrifterna
              beräknas vara klara vid halvårsskiftet 2012.
            </seg>
            <seg n="70cffe78">
              Fru talman! Nya läkemedel kan inte introduceras utan kliniska
              läkemedelsprövningar. Under senare år har föreskrifterna om hur
              prövningarna ska gå till blivit mer allsidiga. Om ett läkemedel
              ska användas av både kvinnor och män måste båda könen ingå i de
              kliniska prövningarna. Men det kommer att ta lång tid innan detta
              har fått fullt genomslag eftersom många läkemedel godkändes långt
              innan nuvarande föreskrifter kom till.
            </seg>
            <seg n="78337389">
              Olämplig läkemedelsbehandling är vanligare bland äldre kvinnor
              än bland äldre män. Vi kan naturligtvis inte nöja oss med att
              bara konstatera detta faktum. Frågan behöver uppmärksammas ytterligare,
              och vi förbehåller oss rätten att återkomma i den frågan.
            </seg>
            <seg n="3afc0c2f">
              Fru talman! Riksdagens borgerliga majoritet beslutade 2009 om
              en avreglering av apoteksmarknaden. Vi socialdemokrater röstade
              emot. Utgångspunkten för vårt ställningstagande var att det är
              av största vikt att läkemedelshanteringen är kostnadseffektiv,
              säker, lättillgänglig och ses som en del av sjukvården och inte
              som en marknad vilken som helst.
            </seg>
            <seg n="1fd5ece4">
              Det svenska apotekssystemet där Apoteket AB hade ensamrätt på
              försäljning till konsumenterna och där läkemedelsbolagen konkurrerade
              om att få sälja läkemedel till Apoteket AB var ett mycket framgångsrikt
              system. Det bidrog till att vi hade ett av de säkraste och mest
              kostnadseffektiva distributionssystemen för läkemedel i världen
              samtidigt som apoteken låg i topp när det gällde kundnöjdhet inom
              detaljhandeln.
            </seg>
            <seg n="3269cc81">
              Riksdagens beslut innebar att Apoteket AB:s ensamrätt på försäljning
              av läkemedel till konsument avskaffades. Beslutet motiverades
              bland annat med behovet av ökad tillgänglighet för konsumenterna,
              men det fanns även starka ideologiska inslag i argumentationen
              från borgerligheten.
            </seg>
            <seg n="b14e5234">
              Den av staten fastställda handelsmarginalen, med andra ord hur
              lönsamt det ska vara, för apoteken höjdes i samband med avregleringen
              för att locka nya apotekskedjor att etablera sig. Därmed fick
              samhället ta på sig ökade kostnader för apoteksservicen.
            </seg>
            <seg n="c4855754">
              Sedan avregleringen har över 600 av de ca 900 apoteken sålts.
              Inga apotek, inte heller det som är kvar av det statligt ägda
              Apoteket AB, har numera något specifikt samhällsansvar. Genom
              en tillfällig lösning ska systemet med apoteksombud förlängas
              ytterligare. Det är dock inget svar på vad som händer med olönsamma
              apotek i glesbygd.
            </seg>
            <seg n="d58ca224">
              Mycket tyder på att vi under de närmaste åren kommer att få se
              en stor omstrukturering av apoteksbranschen med uppköp och nedläggningar.
              I denna process finns en uppenbar risk att olönsamma apotek i
              glesbygden avvecklas.
            </seg>
            <seg n="55a51d7b">
              En annan fråga som väckt diskussion är hur den så kallade 24-timmarsregeln,
              det vill säga att kunden ska kunna få sitt läkemedel inom 24 timmar,
              ska kunna garanteras på den avreglerade marknaden där möjligheterna
              att hänvisa till ett annat apotek är starkt begränsade.
            </seg>
            <seg n="5c01f914">
              Vi menar att tillsynen behöver skärpas och att möjligheter till
              sanktioner införs för att värna 24-timmarsregeln. Sanktionerna
              ska kunna riktas antingen mot apoteksledet eller mot distributionsledet
              beroende på var ansvaret ligger. Vi vill också se en ny lagstiftning
              om ett gemensamt läkemedelsregister som gör det möjligt för den
              enskilde konsumenten att få reda på var medicinen finns oberoende
              av apotekskedja.
            </seg>
            <seg n="b5724f61">
              Konsumentverket redovisade sommaren 2011 att svenska konsumenter
              nu ger apoteken sämre betyg än de gjorde före avregleringen. År
              2008 gav 95 procent av de tillfrågade apoteksmarknaden ett gott
              betyg, medan siffran 2011 sjunkit till 77 procent. Trots fler
              apotek att välja på upplever alltså konsumenten att det har blivit
              sämre.
            </seg>
            <seg n="820b805c">
              Fler uppger nu att de får vänta på sina receptbelagda mediciner
              när apoteken inte har dem på lager, och det är fler som tycker
              att personalen på apoteken inte kan ge råd om de receptbelagda
              medicinerna i samma utsträckning som tidigare.
            </seg>
            <seg n="f35ec47a">
              Det finns alltså ett antal problem som måste få sin lösning för
              att apoteken ska kunna återta sin roll som en välfungerande del
              av vår hälso- och sjukvård. I det sammanhanget är det inte minst
              viktigt att behovet och utformningen av en förutsägbar och kostnadseffektiv
              lösning för apotekstäckningen i glesbygd analyseras.
            </seg>
            <seg n="618403b8">
              Frågan om djurläkemedel kommer Catharina Bråkenhielm att beröra
              lite senare.
            </seg>
          </u>
          <note n="406363ab">
            Jag yrkar bifall till reservationerna 3 och 7.
          </note>
          <note type="speaker" n="a7107ef7">
            Anf. 64 AGNETA LUTTROPP (MP):
          </note>
          <u who="agneta_luttropp_1e8337" xml:id="i-ae3d8387aa1703c2-0" n="069c7cf9">
            <seg n="0b0a2c1d">
              Fru talman! Läkemedel är en viktig behandling inom hälso- och
              sjukvården. Nya läkemedel står i dag för en betydande del av de
              behandlingsframgångar vi har. De medicinska framstegen innebär
              att allt fler sjukdomar kan botas och behandlas. Läkemedel kan
              dess värre också ha negativa effekter i form av biverkningar,
              och en del sådana är mycket allvarliga.
            </seg>
            <seg n="2a955307">
              Ett fall vi säkert alla minns är Gulli, damen som fått så många
              läkemedel i en förödande kombination att hon inte fungerade och
              inte kunde leva ett aktivt liv. Så togs medicinerna bort, och
              Gulli fick ett nytt liv ja, hon fick ett liv! Ingen ska behöva
              uppleva det Gulli och hennes familj upplevde.
            </seg>
            <seg n="634d0fd7">
              Anmälningar gjorda till Socialstyrelsen utifrån lex Maria från
              äldreboenden var 2010 drygt 1 600. Av dem handlade 32 om läkemedelsanvändning.
              Motsvarande siffra för förra året var drygt 1 800, varav 53 var
              om läkemedelshantering. Det är inte många, bara 23 procent. Därför
              är det viktigt att förtydliga att man vid utsättning av läkemedel
              gör en sammanvägning så att olämpliga läkemedelskombinationer
              aldrig uppkommer.
            </seg>
            <seg n="7065a4b7">
              Många åtgärder inom det här området är på gång från Socialstyrelsen,
              och det finns också nya EU-direktiv om säkerhetsövervakning av
              läkemedel. Det finns motioner om läkemedelsanvändning bland annat
              Miljöpartiet har en utifrån just lex Maria, och vi föreslår en
              lex Gulli. Motionen har i utskottets text blivit tillgodosedd
              när det gäller att förbättra läkemedelsanvändningen för äldre.
              Bland annat finns förslaget att anhöriga ska kunna anmäla.
            </seg>
            <seg n="7467d08c">
              Fru talman! Något som Miljöpartiet däremot fortfarande oroas
              av är hur det ska se ut med apotek i glesbygden efter den 1 juli
              i år. Det blir bara apoteksombud och bara fram till 2015. I dag
              finns runt tusen ombud i Sverige, och de fungerar som en mellanhand
              mellan apotek och konsument.
            </seg>
            <seg n="4f40175e">
              Många som hämtar ut sin medicin vill träffa en farmaceut eller
              annan personal med kunskap om receptbelagda läkemedel. Den möjligheten
              kommer kunderna som bara har tillgång till ombud inte att ha.
              Mannen eller kvinnan i Ica- eller Konsumbutiken är knappast utbildad
              för att vara stöd i läkemedelsfrågor.
            </seg>
            <seg n="881e8e4b">
              När man ska hämta medicin hos ombuden går beställningen till
              så kallade distansapotek som vi har två eller tre stycken av i
              Sverige. Det finns inga garantier för att 24-timmarsregeln håller.
              Vi har sett flera bevis på att det inte alltid fungerar.
            </seg>
            <seg n="7d2ae1c6">
              I många städer snubblar man över apotek, men landsbygden ska
              tydligen få nöja sig med ombud utan farmaceutisk kompetens. Att
              låta landsbygden leva låter ju vackert, men det är beklagligt
              att det inte längre finns något speciellt samhällsansvar för att
              apotek ska finnas i hela landet. Och då menar vi riktiga apotek,
              inte bara ombud.
            </seg>
            <seg n="59c1ef64">
              Vi utgår från att det blir en utvärdering av hur ombuden kommer
              att fungera, om de fungerar, i glesbygden.
            </seg>
            <seg n="75a2ee1c">
              Med detta vill jag lyfta fram reservation 8.
            </seg>
          </u>
          <note type="speaker" n="b3ef229d">
            Anf. 65 MARGARETA SANDSTEDT (SD):
          </note>
          <u who="unknown" xml:id="i-a258b4a014add385-5" n="2532cffc">
            <seg n="193a733b">
              Fru talman! Vi tvivlade tidigare på omregleringen av apoteksmarknaden.
              Tveksamheterna bestod kanske mest i att de statliga apoteken stod
              som en garant för kompetens och ett gott utbud av läkemedel. Trots
              det valde vi att svänga i frågan och stödde en omreglering.
            </seg>
            <seg n="7e2c189b">
              Vi anser att tillgängligheten när det gällde läkemedel var begränsad
              i det förra systemet, och det kan också medföra vissa risker.
              Man kan tycka att det är rimligt att om samhället kräver av oss
              alla medborgare att vi i högre grad ska vara mer flexibla i arbete
              och i dygnsrytm får samhället rimligtvis också bistå med ökad
              service och tillgänglighet när det gäller varor och utbud. Det
              kan man tycka är helt korrekt.
            </seg>
            <seg n="93d8c066">
              Vi måste få vardagen att fungera någorlunda friktionsfritt, för
              allting är ju i föränderlighet. Samtidigt måste vi börja ställa
              högre krav på seriösa utredningar innan vi börjar sjösätta nya
              idéer och projekt. Det är oerhört angeläget, anser jag, att man
              inför varje omdaning blir insatt i hur logistiken fungerar för
              att minimera sådana olyckliga moment som vi ser i dag.
            </seg>
            <seg n="7b7d7b3b">
              Jag tycker att man rent allmänt är dålig på det i Sverige. Jag
              tycker mig se att man gör tvärtom, nämligen att man först driver
              igenom en idé eller ett beslut för att sedan hoppas att allt ska
              gå bra. När i mångt och mycket så inte sker sätter man i gång
              ett räddningspaket, gör en mängd brandkårsutryckningar för att
              försöka säkerställa en från början kanske dålig idé. Därför har
              vi i dag ett lapptäcke av regler, förordningar och undantag, vilket
              gör att det blir krångligt att leva i Sverige. Jag tror att många
              kan hålla med om den bilden.
            </seg>
            <seg n="121a586c">
              Nu har omregleringen av apoteksmarknaden inte blivit så värst
              bra, som vi kunnat se. Apoteken har visserligen blivit fler, vilket
              i och för sig är bra, men de klarar inte av att leva upp till
              regeln att leverera medicin inom 24 timmar. I vår motion har vi
              framhållit Konsumentverkets undersökning förra året. Den visar
              att konsumenternas uppfattning är att apotekspersonalens kompetens
              blivit sämre. Dessutom framgår det, vilket är hårresande, att
              11 procent uppgav att de fått vänta mer än 24 timmar för att få
              ut receptbelagda läkemedel. År 2008 var motsvarande siffra 4 procent,
              alltså före omregleringen. Det innebär att väntetiden efter omregleringen
              ökat med ca 200 procent, vilket är svårt att acceptera.
            </seg>
            <seg n="32026866">
              Däremot säger jag inte att det är ovanligt eller på något vis
              konstigt att det kan begås fel i början när man sätter i gång
              ett nytt system och innan det har satt sig. Men när felen fortsätter
              över tid, och det till och med blir förvärrat, måste vi omedelbart
              in med resultatinriktade insatser. I annat fall finns snart inget
              förtroende kvar för våra apotek.
            </seg>
            <seg n="e1053167">
              Jag läste nyligen, fru talman, Sveriges Apoteksförenings senaste
              undersökning. Där beskrivs läget i dag med att hundratusentals
              kunder varje månad tvingas vända i dörren utan medicin eller också
              tvingas de ta med sig något annat i påsen än vad de tänkt från
              början. Trots att apoteken har en 24-timmarsregel att hålla sig
              till och det finns säkert många anledningar till bristen kan vi
              inte acceptera system där man kan undgå den regeln.
            </seg>
            <seg n="5a475841">
              Jag kan förstå att mindre apotek inte vill ha alltför stora lager
              med tanke på kostnaden, men det innebär inte att vi ska se mellan
              fingrarna på att många blir utan medicin. Det är mycket allvarligt
              om patientsäkerheten tillåts balansera mot avkastningen på det
              egna kapitalet. Därför anser jag att tillståndet ska dras in för
              apotek där det framkommer att de medvetet inte lagerför de varor
              som de ska enbart för att spara på lagerhållning.
            </seg>
            <seg n="83cfe6d1">
              Det gläder mig förvisso att utskottet delar vår uppfattning att
              det behövs förbättringar på det här området. Vi har fått veta
              att regeringen gett Läkemedels- och apoteksutredningen i uppdrag
              att kartlägga hela distributionssidan och leveranssidan, men jag
              anser att Läkemedelsverket samtidigt ska gå igenom alla anmälningar
              som gjorts för att pricka de apotek som bör prickas. Vi har en
              24-timmarsregel, och den ska vi absolut inte tumma på eftersom
              läkemedel är en stor del av patientsäkerheten.
            </seg>
          </u>
          <note n="f0e66394">
            Utifrån detta vill jag, fru talman, yrka bifall till reservation
            5.
          </note>
          <note type="speaker" n="e1756cb3">
            Anf. 66 EVA OLOFSSON (V):
          </note>
          <note n="836851a1">
            Fru talman! Jag vill börja med att yrka bifall till reservation
            4 om apoteksregleringens konsekvens för konsumenterna och till
            reservation 7 om apotek i glesbygd.
          </note>
          <u who="eva_olofsson_7c489a" xml:id="i-66627d30a1b603cc-0" n="6daa741b" prev="i-ff091c870a0f8026-0">
            <seg n="d4eb7af0">
              Vi har ett betänkande som handlar om läkemedelsfrågor, apoteksfrågor
              och försäljning av receptfria läkemedel. Som sagts tidigare är
              läkemedel en oerhört viktig del i vår hälso- och sjukvård. Det
              är den vanligaste behandlingsmetoden inom sjukvården. Vi kan i
              dag bota och lindra många sjukdomar. Vi kan använda läkemedel
              där vi förr behövde operera. Vi kan skräddarsy läkemedel för den
              enskildes behov, vilket sker i alldeles för liten omfattning i
              förhållande till möjligheterna.
            </seg>
            <seg n="5b3982cb">
              Samtidigt finns det, som tidigare talare sagt, risker med felaktig
              läkemedelsanvändning. Beräkningar visar att det förutom det mänskliga
              lidandet kostar runt 10 miljarder kronor om året. Mellan 6 och
              16 procent av alla sjukhusinläggningar är orsakade av läkemedelsrelaterade
              problem, och flera tusen dör årligen på grund av felaktig läkemedelsanvändning.
              Inte minst är det bekymmersamt för äldre. Äldre har i många fall
              alldeles för många läkemedel eller läkemedel som inte passar ihop.
            </seg>
            <seg n="1b801b3d">
              Det måste till krafttag mot överbehandlingen av våra äldre med
              läkemedel. Regelbundna läkemedelsgenomgångar ska vara en självklarhet.
              Många bor dock hemma och sköter själva sina mediciner, och därför
              måste läkarna ta ett patientansvar och ett helhetsansvar vad gäller
              patientens hälsa och läkemedel och regelbundet följa upp medicineringen.
              Det måste forskas om hur läkemedel fungerar för äldre så att doserna
              anpassas rätt, eftersom äldre kan tåla mindre och reagera annorlunda
              på läkemedel än när de var yngre.
            </seg>
            <seg n="ed694428">
              Den nationella läkemedelsstrategin är ett steg framåt, men mycket
              mer behöver göras innan handlingsplanens förslag får genomslag
              i praktiken. Som det sades tidigare är det egeninitierade arbete
              som Socialstyrelsen dragit i gång för att stärka kvaliteten på
              äldres läkemedelanvändning viktigt.
            </seg>
            <seg n="cb1b4171">
              Fru talman! Jag är ganska säker på att vi kommer att få höra
              hur bra det gått med apoteksreformen och utförsäljningen av det
              statliga Apoteket AB, hur många fler apotek vi fått och hur mycket
              tillgängligheten ökat. Jag skulle vilja säga att det beror på
              vad man menar med tillgänglighet. Konsumentverket fick i uppdrag
              att följa upp konsumenternas upplevelse av utförsäljningen och
              omregleringen av Apoteket. Jag kan inte riktigt förstå Sverigedemokraterna
              som säger att de var för avregleringen av Apoteket och sedan beskriver
              de negativa konsekvenser det fått, exempelvis att tillgängligheten
              inte ökat i verkligheten. Det handlar ju inte bara om fler apotek.
            </seg>
            <seg n="7a7b43da">
              Det faktum att förtroendet bland apotekskunderna minskat rejält,
              från 95 till 77 procent från 95 procent före omregleringen till
              77 procent 2011 är ett allvarligt tecken; man får exempelvis vänta
              mycket längre på de läkemedel man ska ha. Särskilt har förtroendet
              minskat på områden som konsumenterna tycker är extra viktiga,
              som att personalen har kunskap och kan ge råd och stöd om hur
              läkemedlen ska användas och hur kombinationer fungerar, att man
              helt enkelt ska kunna tala med någon som kan ge det stöd man vill
              ha. Det rankas av konsumenterna som det allra viktigaste, medan
              tillgängligheten med kort sträcka till apoteket rankas som en
              av de minst viktiga frågorna. Det är allvarligt att konsumenterna
              känner ett minskat förtroende för personalens kunskap och för
              möjligheten att få stöd och information för att använda läkemedlen
              rätt. Det måste ju vara den allra viktigaste frågan.
            </seg>
            <seg n="e4c1b2de">
              Tillgängligheten är sämre för äldre och funktionsnedsatta. Inte
              heller det är något plus. Det är orimligt att människor ska behöva
              jaga mellan olika apotek för att få tag i den medicin de behöver.
              Delvis är det ett resultat av att man slagit sönder ett sammanhållet
              apotekssystem som fungerade bra, som kunderna var nöjda med, som
              var patientsäkert och ekonomiskt effektivt. När det finns många
              fler kedjor med apotek och ungefär samma antal kunder med recept
              ska fördelas bland dem blir lagerhållningen förstås mindre.
            </seg>
            <seg n="b05b2cdc">
              Man har också affärshemligheter i förhållande till varandra.
              När Apoteket AB drev samtliga apotek var det enkelt för kunderna
              eftersom de kunde ta fram information om var medicinen fanns om
              den inte fanns på det apotek man gått till. Nu har det blivit
              affärshemligheter av det hela. Vi får hoppas att den av regeringen
              tillsatta utredningen verkligen kommer med konkreta förslag. Det
              behövs, som har sagts här tidigare, ett nationellt register så
              att människor kan få information om på vilket apotek medicinen
              finns om den inte finns på det apotek de besöker.
            </seg>
            <seg n="580af5c7">
              Det finns människor i vårt land som inte har råd att hämta ut
              sina läkemedel. Man kunde få kredit på Apoteket AB. Nu behöver
              man plötsligt få kredit på flera olika apotekskedjor eftersom
              den medicin man ska ha kanske inte finns på det apotek där man
              först sökt kredit. Det här ställer till det för många människor
              som har dålig ekonomi, inte minst för äldre med låga pensioner
              och som har besvärligt att gå runt på olika apotek. Jag tycker
              att ingen människa ska behöva avstå från medicin i Sverige på
              grund av att man inte har råd. Därför borde ett kreditsystem införas
              som täcker alla apotekskedjorna.
            </seg>
            <seg n="649d55de">
              Jag har varit inne på apoteken i glesbygd. Jag tror att alla
              har hört att apoteksombudens avtal ska förlängas till 2015. Det
              är bra, även om det också är en tillfällig lösning. Som har sagts
              här tidigare har vi inte sett något förslag för apoteken i glesbygd.
              Det kom med ett avtal när delar av Apoteket AB såldes ut att apoteken
              i glesbygden skulle drivas vidare ett tag. Vad som händer nu har
              vi inte fått något besked om. Det är en viktig fråga att vi kan
              få tillgång till läkemedel i hela landet.
            </seg>
            <seg n="3cc4708d">
              Farmaciförbundet är en av de fackföreningar som organiserar de
              som jobbar på apoteken. Förbundet tog 2011 också fram en arbetsmiljöbarometer.
              Det intressanta är att den stämmer så oerhört väl med Konsumentverkets
              rapport. Det är många som känner att de har fått det mer slitsamt,
              att belastningen på deras hälsa har blivit större, att arbetsmiljön
              har blivit sämre. Bland dem som arbetar med att ge råd om läkemedel
              anger hela 57 procent att de inte har tid att ge en bra rådgivning.
              Över 20 procent känner oro för att recepthanteringen inte görs
              på ett korrekt sätt.
            </seg>
            <seg n="0097706a">
              Många vittnar också om att det inte längre finns tid till att
              läsa in information om nya läkemedel. Det här visar återigen att
              det finns ett reellt problem med att när apoteket har privatiserats,
              Apoteket AB har delats upp, finns inte längre den kvalitativa
              höga kompetens, den tid att sätta sig in i olika typer av läkemedel,
              den tid att ge råd och stöd som har funnits förut. Det är den
              allvarligaste frågan när det gäller avregleringen av apoteket.
            </seg>
            <seg n="69346ecc">
              Vänsterpartiet var emot avregleringen. Vi kan inte se att den
              borgerliga regeringen har uppgett något hållbart skäl mer än att
              skapa en ny vinstmarknad för stora privata apoteksbolag.
            </seg>
            <seg n="1ce16045">
              Det finns också receptfria läkemedel. De säljs på en mängd olika
              ställen. Folkhälsoinstitutet tittade på hur många som är läkemedelsberoende
              och kom fram till att det är fråga om 65 000 personer i Sverige
              mellan 16 och 64 år. Missbruksutredningen har lyft fram 13 000
              som får vård inom hälso- och sjukvården. Men mörkertalet är oerhört
              stort, och det gäller både ungdomar och äldre. Inte minst är det
              flickor och kvinnor som hamnar i ett missbruk, och det är ofta
              fråga om smärtstillande preparat.
            </seg>
            <seg n="7caeab2b">
              Det är faktiskt en annorlunda upplevelse att gå in i ett apotek.
              Då får man en känsla av att det är fråga om läkemedel, inte vilken
              vara som helst, man köper. Det finns också en speciell användning
              av läkemedlet, och man ska tänka sig för. Samma känsla får man
              kanske inte på bensinmacken eller i Ica-affären.
            </seg>
            <seg n="7b7b03e9">
              Det har satts en gräns på 18 år. Men vi vet att när det gäller
              folköl och tobak finns det problem med att följa åldersgränsen.
              Vi i Vänsterpartiet anser att läkemedel i första hand ska säljas
              på apotek. Det finns ett antal åtgärder som vi tycker bör vidtas
              för de receptfria läkemedlen. Bland annat behöver det ske en översyn
              av de läkemedel som säljs i dagligvaruhandel, kiosker och bensinstationer
              ur ett patientsäkerhetsperspektiv. Är den godkända listan den
              bästa listan?
            </seg>
            <seg n="a66c970a">
              Sedan finns inget krav på bassortiment. Det innebär att det finns
              inget krav på sortiment för både barn och vuxna. Det finns heller
              ingen personal med kunskap som får säga något eller som man kan
              fråga. Det ökar riskerna för feldoseringar för barn som ska få
              läkemedel. Vi tycker att ett bassortiment ska införas. Det vore
              också bra att göra försäljningen tillståndspliktig, så att tillstånd
              kan dras in om försäljningen inte sköts ordentligt.
            </seg>
            <seg n="596adf40">
              Det här är förslag som vi har för läkemedel. Det är oerhört viktigt
              att läkemedel hanteras som den viktiga del av hälso- och sjukvården
              de är. Då måste vi komma till rätta med feldosering, överkonsumtion
              och läkemedelsmissbruk. Jag tycker att vi tydligt kan se att apoteksreformen
              inte har förbättrat den kvalitativa tillgången till läkemedel
              för dem som apoteket är till för, det vill säga kunderna som ska
              köpa läkemedel. I stället kan vi se tydliga försämringar. Det
              här visar på hur rätt vi från Vänsterpartiet har haft. Vi sade
              nej till att privatisera ett väl fungerande system.
            </seg>
          </u>
          <note type="speaker" n="4fa21d3d">
            Anf. 67 ISABELLA JERNBECK (M):
          </note>
          <u who="isabella_jernbeck_06afd3" xml:id="i-d91bde0b55a54f95-0" n="0dc2ff74">
            <seg n="05985be4">
              Fru talman! Vi har olika bilder av Sverige och vad som är bra,
              det vill säga vad som är bra för invånarna som kunder, patienter
              och konsumenter. Det fanns en tid då tv och radio var lika med
              statligt monopol och få kanaler med ett begränsat utbud. Det fanns
              en tid då ett samtal kostade 22 kronor per minut när man skulle
              ringa utomlands med Televerket som enda operatör ett samtal som
              i dag kostar 1 öre. Det fanns en tid då alla barn inte kunde välja
              skola utan politikerna skulle göra det. Det fanns också en tid
              då det var omöjligt att få tag på värktabletter eller nässprej
              en kväll eller helg eller då köerna ringlade långa utanför Helsingforss
              enda helgöppna jourapotek för att få ut ett recept.
            </seg>
            <seg n="05285ad4">
              Mycket har hänt. Servicen har utvecklats och utökats, och medborgarnas
              inflytande och valfrihet har också ökat. Vi har i dag en debatt
              om ett betänkande som behandlar 47 motionsyrkanden från den allmänna
              motionstiden. Det är viktiga motioner som tar upp frågor angående
              läkemedelsanvändning och omreglering av apoteket. Frågorna är
              viktiga därför att de belyser vissa problem som finns när det
              gäller förskrivning av läkemedel, patientsäkerhet och över- och
              feldosering av läkemedel till multisjuka äldre samt tillgången
              till läkemedel.
            </seg>
            <seg n="f4200c8e">
              Regeringen har uppmärksammat problemen och med hjälp av en rad
              åtgärder satt i gång flera utredningar och översyner för att komma
              till rätta med brister på området.
            </seg>
            <seg n="85061e93">
              I januari i år trädde patientsäkerhetslagen i kraft. Den syftar
              till att göra vården säkrare och göra det enklare att anmäla felbehandlingar.
              Här finns bestämmelser angående patientsäkerhetsarbetet och att
              vårdgivaren ska anmäla händelser som har medfört eller hade kunnat
              medföra en allvarlig vårdskada, så kallade lex Maria-anmälningar.
              Här ingår också anmälningar vid feldoseringar och felförskrivningar
              av läkemedel, och patienter och anhöriga kan anmäla direkt till
              Socialstyrelsen.
            </seg>
            <seg n="cfffc2bc">
              Hösten 2010 tillsatte Socialdepartementet två grupper för att
              utarbeta en nationell läkemedelsstrategi. Strategin lägger stor
              vikt vid patientsäker läkemedelsanvändning där samordning mellan
              myndigheter, landsting och privata aktörer är central. Ett av
              delmålen i strategin är att utveckla nationella riktlinjer för
              hur äldre multisjuka ska behandlas.
            </seg>
            <seg n="f47a6c16">
              Socialstyrelsen arbetar också med skärpningar i föreskrifterna
              för läkemedelshantering i hälso- och sjukvården. Personer över
              75 år som har fem eller fler läkemedel ska erbjudas läkemedelsavstämningar
              då de får hemsjukvård, läggs in på särskilt boende, besöker öppenvården
              eller läggs in på sjukhus. Sedan finns stimulansbidrag till de
              kommuner och landsting som kan minska den felaktiga användningen
              av läkemedel med minst 10 procent.
            </seg>
            <seg n="f8f2fef3">
              Dessutom införs nya regler om rapportering av biverkningar genomförande
              av ett EU-direktiv där rapporteringen kommer att utvidgas till
              icke allvarliga biverkningar och felmedicineringar.
            </seg>
            <seg n="1e33ff43">
              Jag går över till motionerna som tar upp apoteksrelaterade frågor.
              De varierar från dem som belyser problem med leveranser och lagerhållning
              till dem som inte tycker att ökad tillgänglighet och service är
              av godo för medborgarna.
            </seg>
            <seg n="2485431f">
              Apoteksomregleringen som trädde i kraft den 1 juli 2009 hade
              som syfte att öka tillgängligheten och öppettiderna samt att utöka
              servicen. Vi ska komma ihåg att Sverige då var näst sämst i Europa
              vad gäller apotekstätheten. Fler apotek har öppnats, öppettiderna
              har förlängts och servicetjänsterna har ökat. Lägger man också
              till den receptfria försäljningen i affärer och på stationer förstärks
              bilden än mer av en framgångsrik reform. Läkemedelskostnaderna
              har inte ökat.
            </seg>
            <seg n="1ed133ad">
              När en omreglering görs är det dock viktigt att den följs upp
              och utvärderas. Det är något som också sker. Vi måste alltid titta
              på eventuella förbättringar som kan behöva göras för att stärka
              kundernas möjlighet att få tillgång till läkemedel. Statskontoret
              har fått ett sådant uppdrag som ska slutredovisas senast juni
              2013.
            </seg>
            <seg n="9445a271">
              Flera motionärer pekar på problem med den så kallade 24-timmarsregeln
              och att väntetiderna för att få läkemedel överstiger två dygn.
              Då ska man veta att de två dygnen gäller endast tätort samt fem
              dagar i veckan. Men även om 96 procent av alla kunder får läkemedel
              på en gång i dag, vilket för övrigt också gällde före omregleringen,
              är det angeläget att både kartlägga och analysera var det klickar.
              Är det i leveransskedet eller är det i lagerhållningen? Även här
              har regeringen gett Läkemedels- och apoteksutredningen ett uppdrag
              som ska redovisas senast den 1 september 2012.
            </seg>
            <seg n="1a150037">
              Det har funnits en oro över tillgången till läkemedel på landsbygden.
              Apoteket AB fick i uppdrag att behålla befintliga apoteksombud
              till den 1 juli 2012, men detta uppdrag har nu förlängts tre år
              till 2015.
            </seg>
            <seg n="6a32b3a1">
              Avslutningsvis vill jag påpeka att det pågår omfattande utredningar
              med syftet att säkerställa både en god tillgång till läkemedel
              och förbättrad läkemedelsanvändning. Därför kan jag i dag, i förvissningen
              om att åtgärder för förbättringar har vidtagits och kommer att
              redovisas, yrka bifall till förslaget i betänkandet och avslag
              på motionerna.
            </seg>
          </u>
          <note type="speaker" n="6b5fdfdb">
            Anf. 68 LENNART AXELSSON (S) replik:
          </note>
          <u who="lennart_axelsson_204029" xml:id="i-b7c0439396c41c03-1" n="bdf4feaa">
            <seg n="36b40aec">
              Fru talman! Jag läste i min lokaltidning hemma i Nora för ett
              tag sedan en insändare från en kvinna som led av en ganska allvarlig
              allergi och hade fått medicin utskriven av sin läkare som hon
              skulle hämta på ett av de nya apoteken. Men det visade sig att
              de hade infört ett nytt sortiment med parfymer som gjorde att
              hennes allergi blossade upp när hon kom in där, och det blev omöjligt
              för henne att besöka just det apoteket. När hon frågade hur det
              kunde komma sig att man hade tagit det steget sade de att de är
              tvungna att utöka sortimentet för att få verksamheten att gå runt
              eftersom det är stor konkurrens från flera apotek.
            </seg>
            <seg n="c988a4a8">
              Jag tycker att det är bekymmersamt om allergiker inte ska få
              tillgång till apoteken på samma sätt som tidigare, så jag skulle
              bara vilja fråga Isabella Jernbeck hur hon ser på utvecklingen
              och vilket råd hon kan ge till denna kvinna. Man kan ju byta apotek,
              men risken är väl stor att samma problematik uppstår på ett annat,
              närliggande apotek. Isabella Jernbeck kanske kan säga något om
              sin syn på utvecklingen som kvinnan beskrev i insändaren.
            </seg>
          </u>
          <note type="speaker" n="7691f0f5">
            Anf. 69 ISABELLA JERNBECK (M) replik:
          </note>
          <u who="isabella_jernbeck_06afd3" xml:id="i-d91bde0b55a54f95-1" n="0dc2ff74">
            <seg n="5ebf3f63">
              Fru talman! Först vill jag säga att jag tycker att det är bra
              att det har blivit fler apotek och längre öppettider så att fler
              har tillgång till apotek, även denna kvinna. När det sedan gäller
              just detta fall är det inte alls bra om man får en allergisk reaktion
              på apoteket. Men så kan det vara i sjukvården också det har hänt
              mig när jag har gått på mammografi. Man kan få vända därför att
              folk använder parfym. Jag tycker att man ska ställa krav på att
              det inte är parfym runt om dit man går. Men om det är tillslutna
              flaskor tycker jag inte att det är något problem.
            </seg>
          </u>
          <note type="speaker" n="d434b49d">
            Anf. 70 LENNART AXELSSON (S) replik:
          </note>
          <u who="lennart_axelsson_204029" xml:id="i-b7c0439396c41c03-2" n="bdf4feaa">
            <seg n="8d7f2ada">
              Fru talman! Rådet är alltså att man ska klaga på att apoteket
              har gjort på det här viset, om jag fattar saken rätt.
            </seg>
            <seg n="eab4f4cb">
              Det visar kanske på en större problematik än det här enskilda
              fallet. Då har man gått från att huvudskälet med verksamheten
              är att se till att den medicin som läkarna skriver ut så snabbt
              som möjligt kommer den sjuke till del, till att numera ha en diversehandel
              med andra saker som man måste ha för att få lönsamhet i verksamheten.
              Men jag hör vad Isabella Jernbeck säger.
            </seg>
            <seg n="bb65a368">
              Den andra saken berörde Isabella också i sitt anförande, och
              det gäller glesbygden och möjligheten att ha apotek där i en framtid.
              Jag tycker att det är lite anmärkningsvärt att man under tre år
              inte har kommit med något förslag om hur man ska säkra tillgången
              på apotek i glesbygden i en framtid. Det är naturligtvis bra att
              man har förlängt Apoteket AB:s skyldighet att ha apoteksombud
              i ytterligare tre år, men det finns fortfarande ingenting, vad
              jag vet, om hur man ska klara det på sikt.
            </seg>
            <seg n="89cff2f9">
              Är det någonting som Isabella Jernbeck har funderat kring eller
              fått några tankar om från departementet? Jag tror att det är viktigt
              för folk i glesbygden att kunna känna att det inte tar samma väg
              som bensinpumpar och liknande, som har försvunnit på många ställen.
              Det här är en viktig del av svensk hälso- och sjukvård, och då
              måste det finnas en möjlighet för alla människor oavsett var man
              bor att få snar tillgång till sin medicin.
            </seg>
          </u>
          <note type="speaker" n="857a59e3">
            Anf. 71 ISABELLA JERNBECK (M) replik:
          </note>
          <u who="isabella_jernbeck_06afd3" xml:id="i-d91bde0b55a54f95-2" n="0dc2ff74">
            <seg n="335dd226">
              Fru talman! Det låter på Lennart Axelsson som att apoteken ska
              bli parfymbutiker. Men det krävs tillstånd för att få driva apotek.
              Själva idén med apotek är att man säljer läkemedel 80 procent
              av all försäljning är läkemedel. De som arbetar där är farmaceuter
              som har fem års högskoleutbildning och är experter på att sälja
              läkemedel. Jag känner inte den oro som Lennart Axelsson gör för
              att det ska bli någon annan typ av butik, för det är inte själva
              idén med ett apotek. Det är att sälja läkemedel, och det är professionell
              personal som hanterar recept och läkemedel där.
            </seg>
            <seg n="6c1f5b2c">
              Vad gäller apoteksombuden minskade antalet apoteksombud ute i
              landsorten redan före avregleringen. Jag sade att Alliansens hela
              idé med omregleringen var att öka tillgängligheten så att fler
              har närmare till ett apotek. Det är hela vår idé. Därför känner
              jag mig trygg. Nu har vi förlängt det här tre år, och jag känner
              mig helt trygg i att apoteksombuden och apotek kommer att finnas
              kvar över hela landet. Det är det som är vår viljeinriktning.
            </seg>
          </u>
          <note type="speaker" n="8386650e">
            Anf. 72 EVA OLOFSSON (V) replik:
          </note>
          <u who="eva_olofsson_7c489a" xml:id="i-15e8bbc21de32198-0" n="6daa741b">
            <seg n="e64ec456">
              Fru talman! Jag vet inte om Isabella Jernbeck har tagit del av
              Konsumentverkets rapport om vad konsumenterna tycker. De fick
              ett uppdrag av regeringen att följa det. Där kan man läsa på s.
              11 vad de personer som de har pratat med tycker är viktigast när
              det gäller apoteket.
            </seg>
            <seg n="de386803">
              Det är att personalen har goda kunskaper om läkemedlet, 49 procent,
              att personalen har utbildning som apotekare eller farmaceut, 40
              procent, att man får veta hur medicinen verkar i kombination med
              andra läkemedel, 35 procent, att de läkemedel man fått på recept
              finns i lager, 35 procent, och att man får råd när man är osäker,
              33 procent. Sedan är det att det tar kort tid att ta sig till
              butiken, det vill säga att det finns många apotek, och det är
              2 procent.
            </seg>
            <seg n="a705c4be">
              Om vi sedan tittar på hur konsumenterna uppfattar det som de
              tycker är viktigt har siffrorna sjunkit drastiskt. I fråga om
              information, rådgivning och service när det gäller receptbelagda
              läkemedel har andelen av befolkningen som instämmer i påståendet
              att personalen är kunnig om receptbelagda läkemedel minskat från
              83 till 65 procent. Andelen som instämmer i påståendet att apotekspersonalen
              kan ge råd om receptbelagda läkemedel har också minskat, från
              77 till 56 procent.
            </seg>
            <seg n="6556c58b">
              Det är alltså när det gäller de saker som är allra viktigast
              för konsumenterna som man upplever den största försämringen. Är
              det inte något att ta på allvar? Har man då verkligen gjort det
              bättre för konsumenterna? Du hävdade att det var huvudskälet för
              den här förändringen.
            </seg>
          </u>
          <note type="speaker" n="b8de5a3c">
            Anf. 73 ISABELLA JERNBECK (M) replik:
          </note>
          <u who="isabella_jernbeck_06afd3" xml:id="i-d91bde0b55a54f95-3" n="0dc2ff74">
            <seg n="badff01b">
              Fru talman! Jag hävdar fortfarande att det är bättre för konsumenterna
              att det finns fler apotek och att det är närmare till apoteket.
              Naturligtvis är det så.
            </seg>
            <seg n="fd531804">
              Vad gäller de här undersökningarna kan jag tycka att det är lite
              konstigt. I de flesta fall är det samma personal på apoteken,
              och det är välutbildad personal. Det tar fem år att bli farmaceut,
              ungefär som att utbilda sig till läkare. Nu finns det också ett
              skärpt krav på att det ska finnas en läkemedelsansvarig på alla
              apotek, vilket har införts efter omregleringen. Det Eva Olofsson
              säger är därför lite förvånande. Det är samma personal med hög
              utbildning som arbetar på apoteken.
            </seg>
            <seg n="87833bcd">
              Jag skulle vilja ställa en fråga till er: Vilka apotek vill ni
              lägga ned? Eftersom ni inte ville ha den här omregleringen undrar
              jag vad vi ska göra. Vilka ska inte få tillgång till apotek? Var
              ska vi dra ned? Är det i Ystad, i Båstad eller i Botkyrka? Vem
              ska inte få tillgång till apotek i Vänsterpartiets Sverige?
            </seg>
          </u>
          <note type="speaker" n="43514273">
            Anf. 74 EVA OLOFSSON (V) replik:
          </note>
          <u who="eva_olofsson_7c489a" xml:id="i-15e8bbc21de32198-1" n="6daa741b">
            <seg n="3ec36838">
              Fru talman! Jag tror nog att både Ystad, Båstad och Botkyrka
              hade apotek också före omregleringen. Du får väl bevisa för mig
              att de inte hade några apotek då.
            </seg>
            <seg n="bdcba9da">
              Vad jag ifrågasätter är att det är antalet apotek som är den
              högsta lyckan för människor. Det människor säger är: När jag kommer
              till apoteket vill jag att min medicin finns, eller så vill jag
              ha besked om vilket annat apotek jag kan få den på. Man säger
              att man vill ha personal som har tid att ge information, råd,
              stöd och att prata. Upplevelsen är att personalen nu har mindre
              tid med det man ägnade sig åt förut. Den fackförening som organiserar
              många säger att det är mindre tid för de anställda att sätta sig
              in i nya läkemedel, och man säger att man känner en ökad stress.
              Det är samma personal, visst, men man är uppdelade på fler ställen
              och mindre arbetsplatser. Det påverkar naturligtvis kompetensen,
              och det kan också påverka den tid, de möjligheter och det utrymme
              man på ett mindre apotek har för att ge råd, stöd och information.
            </seg>
            <seg n="4112335a">
              Jag tycker att detta visar på att det man efterfrågar inte är
              att det ska vara öppet hur länge som helst överallt eller att
              det ska vara hur många apotek som helst. Naturligtvis ska man
              ha bra öppettider och tillräckligt många apotek. Det hade man
              kunnat ändra genom direktiv till statliga Apoteket AB, som man
              ju bestämde över. I stället privatiserade man och sålde ut det.
            </seg>
            <seg n="0ba8f3fb">
              Vi ser nu att konsumenterna uppfattar att det som faktiskt är
              viktigast för dem har blivit sämre. Det tycker jag är allvarligt.
              Det fanns ingen massrörelse som krävde privatiserade apotek. Det
              var något som ni borgerliga drev igenom mot vad de flesta svenskar
              faktiskt tyckte och tänkte.
            </seg>
          </u>
          <note type="speaker" n="7d7697d0">
            Anf. 75 ISABELLA JERNBECK (M) replik:
          </note>
          <u who="isabella_jernbeck_06afd3" xml:id="i-d91bde0b55a54f95-4" n="0dc2ff74">
            <seg n="0b47d4c9">
              Fru talman! TLV har gjort en undersökning och tittat på hur många
              som får ut medicinen på sina recept när de kommer till apoteket.
              Det var 96 procent före omregleringen och 96 procent efteråt.
              Jag säger inte att det är bra att det är 4 procent som inte får
              sin medicin, men det har inte skett några försämringar i och med
              omregleringen.
            </seg>
            <seg n="42cbf2d2">
              Regeringen har också tillsatt en särskild utredare för att titta
              på vad det är som klickar här. Jag tror att det kan handla om
              distribution. Det finns två distributionskedjor som levererar
              mediciner en gång om dagen fem dagar i veckan. Det säger sig självt
              att man inte kan få det 24 timmar om dygnet.
            </seg>
            <seg n="0cc1f8c5">
              Jag har varit i både USA och England och tittat på detta. Där
              levererar man till apoteken tre gånger om dagen. Det finns alltså
              andra sätt att göra det.
            </seg>
            <seg n="f17b482f">
              Jag undrar om Eva Olofsson har varit runt och besökt apotek.
              Jag har varit på väldigt många. Affärsidén hos de privata, där
              man lyser av kraft av att få driva sitt företag, är att sätta
              kunden i centrum. Det är det viktigaste. Med fri företagsamhet
              får man människor som brinner för att sätta kunden i centrum.
              Utan det kan man inte överleva som apotek.
            </seg>
            <seg n="6daac54f">
              Jag ser att detta är av godo. Vi har fått fler apotek, längre
              öppettider och bättre tillgänglighet för konsumenterna.
            </seg>
          </u>
          <note type="speaker" n="6163ef17">
            Anf. 76 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-ae3d8387aa1703c2-1" n="069c7cf9">
            <seg n="c4be736c">
              Fru talman! Jag ska börja med att säga att det naturligtvis är
              reservation 7 som jag yrkar bifall till.
            </seg>
            <seg n="484379e3">
              Apoteksregleringen blev egentligen ingen hit, åtminstone inte
              för kunden. Har det blivit bättre tillgänglighet? Tja, det beror
              på vad man menar om man menar antalet apotek eller om man menar
              tillgänglighet till det apoteken är till för. Precis som du själv
              sade, Isabella Jernbeck, ska 80 procent handla om läkemedel. Där
              är tillgängligheten definitivt inte bättre.
            </seg>
            <seg n="192de3c8">
              Har det blivit utökad service? Tja, det beror också på vad man
              menar. Det är ju i regel mediciner som man är där för.
            </seg>
            <seg n="d3d63703">
              Sedan har jag samma frågeställningar som Eva. Kundnöjdheten sjunker.
              Det kunde vi höra Eva redogöra för. Det är egentligen det mest
              alarmerande. Är det inget som oroar? Siffrorna är ju väldigt höga
              när det gäller förtroendet för apotek. Är det något som ni tar
              till er? Jag vet att det är en utredning på gång. Det är mycket
              oroande att kundnöjdheten sjunker så drastiskt.
            </seg>
            <seg n="127d6f1e">
              Vi ser också att tillgängligheten till det fysiska apoteket inte
              är så viktigt för kunden som ni alltid framhäver.
            </seg>
          </u>
          <note type="speaker" n="4c172c6d">
            Anf. 77 ISABELLA JERNBECK (M) replik:
          </note>
          <u who="isabella_jernbeck_06afd3" xml:id="i-d91bde0b55a54f95-5" n="0dc2ff74">
            <seg n="a29a3f35">
              Fru talman! Det finns andra undersökningar som visar hur positivt
              det är för konsumenterna med omregleringen. Till exempel har Konkurrensverket
              gjort en utredning, och branschen har gjort en annan.
            </seg>
            <seg n="c9edb38b">
              Vi har pekat på att 24-timmarsregeln inte efterlevs helt och
              hållet. Det är därför som Tillväxtanalys och Statskontoret har
              fått i uppdrag att se över hela omregleringen.
            </seg>
            <seg n="e28b4bf3">
              Vårt mål är att få bättre tillgänglighet för kunderna, så att
              de kan få sina mediciner. Det måste också vara varje apoteks mål.
              Därför finns också en frivillig överenskommelse i branschen om
              att man ringer runt till andra apotek om man själv inte har medicinen
              inne. På de apotek som jag har besökt gör man så, för där är man
              väldigt mån om att kunderna ska bli nöjda.
            </seg>
          </u>
          <note type="speaker" n="890d9fb0">
            Anf. 78 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-ae3d8387aa1703c2-2" n="069c7cf9">
            <seg n="aea6c2ab">
              Fru talman! Det är uppenbart att detta inte räcker. Kunden är
              fortfarande inte nöjd.
            </seg>
            <seg n="e3d717c8">
              Isabella Jernbeck säger att det är samma personal. Ja, det är
              det till viss del, men nya apotek måste ändå innebära ny personal.
              Den gamla personalen kan ju inte räcka till alla hundratals nya
              apotek. Det är klart att det är jättemycket ny personal. På den
              utfrågning vi höll här i riksdagen framkom att ett av problemen
              var att det inte fanns utbildade farmaceuter på varje apotek.
              Det stämmer alltså inte riktigt att det hela vägen är samma personal.
            </seg>
            <seg n="0d855f90">
              Återigen undrar jag: Kan ni ta till er detta? Jag vet att ni
              tittar på detta med 24-timmarsregeln, men det är inte det enda
              som kunden inte är nöjd med. Det finns andra delar i apoteksavregleringen
              som man inte är nöjd med. Hur ser ni på de delarna?
            </seg>
          </u>
          <note type="speaker" n="8149179d">
            Anf. 79 ISABELLA JERNBECK (M) replik:
          </note>
          <u who="isabella_jernbeck_06afd3" xml:id="i-d91bde0b55a54f95-6" n="0dc2ff74">
            <seg n="552e8cba">
              Fru talman! Jag måste tydligen säga detta flera gånger. Andelen
              som får ut sin medicin på en gång var 96 procent före avregleringen,
              och den är fortsatt 96 procent efter avregleringen.
            </seg>
            <seg n="26641c72">
              Det är lite lustigt att höra Agneta Luttropp säga att det är
              ett problem att det ska anställas fler personer. Jag tycker att
              det är bra att det skapas fler arbetstillfällen om det finns ett
              tryck på att anställa fler på apoteken.
            </seg>
            <seg n="8c7e290a">
              Sedan är det hela väldigt reglerat. Man får inte driva ett apotek
              utan att ha farmaceuter. De som sköter läkemedelshanteringen är
              utbildade farmaceuter med fem års högskoleutbildning. Jag tycker
              att det är lite nonchalant att påstå att det inte skulle fungera.
            </seg>
            <seg n="b371f9bc">
              Fler arbeten på fler apotek är väl jättebra?
            </seg>
          </u>
          <note type="speaker" n="5c17a716">
            Anf. 80 BARBRO WESTERHOLM (FP):
          </note>
          <u who="barbro_westerholm_2d1903" xml:id="i-b0f77bf7755ca4fa-1" n="c9935f04">
            <seg n="fc3aed56">
              Fru talman! Läkemedel är inte vilken vara som helst. Läkemedel
              kan jämställas med kirurgens kniv. Det innebär att man alltid
              måste visa respekt för behandling med läkemedel. Det måste ske
              effektivt och säkert.
            </seg>
            <seg n="3fe1991c">
              Vi har en ingående kontroll alltifrån produktionen i läkemedelsindustrin
              fram till dess läkemedlet lämnar apotekets disk. Det är också
              en väldigt noggrann kontroll av vilka som får arbeta på apotek
              och hur man säkrar att patienten får rätt läkemedel på apoteket.
              Den svaga länken är läkarnas förskrivning och konsumenternas användning
              men också i viss mån den personal som finns runt en patient. Jag
              tänker då närmast på personalen i särskilda boenden.
            </seg>
            <seg n="e4a52553">
              En av många väckarklockor var fallet Gulli 2008. Hon var inte
              ensam. Det hade inträffat många sådana fall tidigare, men Gulli
              blev uppmärksammad i medierna. Det satte i gång en debatt, och
              vi hade särskild debatt här i riksdagen. Då kom också tanken på
              en lex Gulli upp.
            </seg>
            <seg n="e78e9f99">
              Sedan dess har dock en rad saker hänt. Vi har fått patientsäkerhetslagen
              den 1 januari 2011, som innebär att läkemedelskomplikationer och
              felaktig läkemedelsbehandling liksom andra incidenter i hälso-
              och sjukvården ska anmälas till Socialstyrelsen och utredas där
              på ett sådant sätt att man inte främst letar syndabockar utan
              försöker hitta systemfelen och hur man kan förebygga nya fall.
              Detta arbetar Socialstyrelsen för fullt med. Det är ett större
              arbete än man kunde ana, och styrelsen har successivt tillförts
              resurser för det. Det tar dock sin tid.
            </seg>
            <seg n="4ed4fe07">
              Den 2 juli i år kommer EU:s patientsäkerhetslag som innebär att
              medlemsstaterna ska rapportera läkemedelsbiverkningar och också
              medicineringsfel till den europeiska läkemedelskontrollen. Hur
              det här praktiskt ska gå till är nu under diskussion.
            </seg>
            <seg n="99d8cc96">
              Sedan har regeringen och SKL slutit avtal om en läkemedelsstrategi
              som tar fasta just på målet att det ska vara rätt läkemedelsanvändning
              till nytta för patient och samhälle. Här kommer läkemedelsgenomgångar
              och allt möjligt annat in, som vi fick redogjort för oss också
              i utskottet.
            </seg>
            <seg n="75c6f778">
              Det sker också annat. Läkarutbildningen är nu föremål för översyn
              för att just ett sådant område som läkemedelsbehandling ska komma
              in på ett tydligare sätt, tillsammans med geriatrik, psykiatri
              och allmänmedicin.
            </seg>
            <seg n="0a1a5f12">
              Landstingen får ett stimulansbidrag på 325 miljoner att dela
              på om de kan visa att den felaktiga läkemedelsanvändningen minskar
              med minst 10 procent. Där har vi de öppna jämförelserna som hjälp
              för att kunna se hur den här förändringen sker.
            </seg>
            <seg n="eced81de">
              Det finns en reservation kring läkemedelsprövningar. Här är det
              så att den europeiska läkemedelskontrollen kräver prövning på
              barn och på äldre på ett sätt som man inte gjorde tidigare, av
              lite olika skäl, och även på män och kvinnor. Det arbetet är i
              full gång, och för läkemedel som redan finns på marknaden krävs
              det här vid femårsprövningen.
            </seg>
            <seg n="0c0fb621">
              Det finns producentobunden läkemedelsinformation från Läkemedelsverket.
              Vi har Läkemedelsboken . Vi har också en särskild bok om vad man
              ska tänka på när man avslutar läkemedelsbehandling.
            </seg>
            <seg n="a7cd0e9f">
              Sedan ska jag gå över till apoteksfrågorna. Då vill jag tala
              om att jag har arbetat i Apoteket AB i tio år. Men jag slutade
              för 19 år sedan, så preskriptionstiden torde vara tillräckligt
              lång.
            </seg>
            <seg n="30002011">
              Under den tid jag var där lade vi ned glesbygdsapotek, det ena
              efter det andra. Det fick då kompenseras med apoteksombud, men
              det gavs också telefonservice och så vidare från det närliggande
              apoteket. Det är sådant som finns i dag också. De lärdomar som
              Apoteket AB fick under de här neddragningarna är vitt kända. Det
              beaktas också i dag.
            </seg>
            <seg n="5a19ff30">
              Jag tycker att det är en viss glamorisering av den här perioden.
              Det visas siffror från undersökningar om kundnöjdhet. Man får
              ju svar ungefär som man frågar. Svaren är också det ska man komma
              ihåg påverkade av vad som står i medierna.
            </seg>
            <seg n="055699d4">
              I början av 2000-talet gav Sveriges Pensionärsförbund, när jag
              var där, sina medlemmar en lista det har jag berättat om förut
              med frågor att ställa till doktorn som man skulle få svar på.
              Hur gick det med de där frågorna? Det var väldigt frekvent att
              man sade: Doktorn har ju så bråttom, så vi får fråga på apoteket
              i stället. Hur gick det på apoteket? Man sade: Där har de inte
              tid att svara heller, så vi frågar grannen eller någon annan bekant.
            </seg>
            <seg n="80538d85">
              Tidspressen på apotek är alltså ingenting nytt. Men det lyfts
              fram nu, och vi måste naturligtvis ta siffrorna på allvar. Och
              jag vet att de som driver apotek, de olika kedjorna och också
              enskilda, tar det här på allvar.
            </seg>
            <seg n="7a7a33ab">
              Jag tycker att man ska ha i minnet att en sådan här stor omställning
              innebär en massa inkörningsproblem. Det är datasystem som ska
              fungera och lokaler som ska godkännas av läkemedelskontrollen.
              Det är mycket administrativt.
            </seg>
            <seg n="f1b4104a">
              Det jag upplever nu när jag möter företrädare för olika apotek
              eller apoteksgrupper är att man säger: Nu kan vi börja jobba med
              kvalitetsfrågorna, utbildning och tider. Man tar de här nöjdhetsundersökningarna
              på största allvar.
            </seg>
            <seg n="201837e7">
              Man ser också att man är en del av hälso- och sjukvården. Det
              gläder mig särskilt, för det var en sak som jag jobbade med på
              Apoteket AB men som man aldrig riktigt fick tid att förverkliga.
              Därför är det som musik i mina öron när jag får möta företrädare
              för de här apotekskedjorna som säger: En viktig del är att vi
              måste in som en del av hälso- och sjukvården i de områden där
              vi verkar.
            </seg>
            <seg n="1e051d34">
              Jag vill också understryka att vi i Alliansen var medvetna om
              att det var en stor och komplicerad omstrukturering. Det är därför
              vi har satt i gång så många myndigheter när det gäller att utvärdera
              alla de här olika delarna, detta för att korrigera och utveckla
              där vi ser att det är nödvändigt.
            </seg>
          </u>
          <note n="9d52c3ef">
            Därmed yrkar jag bifall till förslaget i betänkandet.
          </note>
          <note type="speaker" n="a5877e01">
            Anf. 81 EVA OLOFSSON (V) replik:
          </note>
          <u who="eva_olofsson_7c489a" xml:id="i-15e8bbc21de32198-2" n="6daa741b">
            <seg n="f2a2ff74">
              Fru talman! I Konsumentverkets rapport det var ju de som fick
              specialuppdraget att fråga konsumenterna har man tagit upp det
              här med att förbättra tillgängligheten till personal med farmaceutisk
              kompetens. Det handlar kanske inte bara om att de inte finns utan
              om att de kanske ska ha den tid som behövs för olika saker.
            </seg>
            <seg n="0ec37b37">
              Man har tagit upp det här med förköpsinformation och rådgivning
              inför köp av läkemedel. Och man har tagit upp bristande tillgänglighet
              till lokalerna.
            </seg>
            <seg n="9f352859">
              Jag har fått information från Synskadades Riksförbund om att
              tillgängligheten för dem som är blinda och gravt synskadade också
              har blivit sämre på flera håll.
            </seg>
            <seg n="07f35e13">
              Jag har också varit och pratat med Farmaciförbundet, som organiserar
              många som jobbar på apotek. De rapporter de fått från sina medlemmar
              har handlat om minskad tid för utbildning och för att sätta sig
              in i frågorna och ofta om en ökad stress.
            </seg>
            <seg n="839372d0">
              Farmaciförbundet har föreslagit en kompetensplattform, att man
              skulle göra ett samlat jobb för att få en ökad och bra kompetens
              för alla som jobbar på apotek.
            </seg>
            <seg n="c1ddfc58">
              Jag vill gärna höra av Barbro Westerholm om det finns några tankar
              på att på olika sätt försöka satsa när det gäller just kunskapen
              och kompetensen. Det är ju ett område som kan bli hotat. Apoteket
              AB hade naturligtvis stora resurser för att jobba med kompetensfrågor
              om man ville. Man kan jämföra med en massa mindre apotek eller
              kedjor. Det finns kanske i och för sig de som är stora, men alla
              är inte lika stora.
            </seg>
            <seg n="c4052510">
              Är det här med en kompetensplattform en bra idé, eller finns
              det andra förslag?
            </seg>
          </u>
          <note type="speaker" n="424601b8">
            Anf. 82 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-b0f77bf7755ca4fa-2" n="c9935f04">
            <seg n="70788974">
              Fru talman! Jag är övertygad om att varenda en som har ansvar
              för en apotekskedja eller ett apotek är väl medveten om de här
              behoven. Och det här är en viktig konkurrensfaktor. Det är just
              kvaliteten som man kommer att konkurrera med.
            </seg>
            <seg n="1b5d3c18">
              Man erkänner på sina håll att man inte har hunnit med. Det har
              handlat om att få datasystem och annat att fungera. Nu är det
              på plats, och det här är det som man går i gång med härnäst.
            </seg>
            <seg n="cf74fb70">
              Det är därför det är så viktigt att man gör sådana uppföljningar
              som Konkurrensverket gör, att man följer över tid hur verksamheten
              utvecklas.
            </seg>
            <seg n="1a2249bb">
              Apoteket AB hade den typen av undersökningar internt. Där kunde
              man se en stor variation mellan apoteken. Det konstiga var att
              de apotek som hade störst antal kunder och kortast tid för kunderna
              var de apotek där kunderna var mest nöjda. Vi djupdök i det här
              för att se vad som låg bakom. Det handlade mycket om bemötande.
              Man kan klara mycket på kort tid också. Det här är undersökningar
              som jag hoppas att man tar vara på i den kommande apoteksverksamheten.
            </seg>
          </u>
          <note type="speaker" n="4a047979">
            Anf. 83 EVA OLOFSSON (V) replik:
          </note>
          <u who="eva_olofsson_7c489a" xml:id="i-15e8bbc21de32198-3" n="6daa741b">
            <seg n="7c8b7efc">
              Fru talman! Ja, men det är alltså inga speciella insatser när
              det gäller kompetensen så långt, utan det kommer att fixa sig.
            </seg>
            <seg n="17a7211a">
              Jag tänkte ställa en annan fråga. Vi har receptfria läkemedel
              som man kan köpa på ett helt annat sätt. Vi har våra dubier i
              Vänsterpartiet. Det finns faktiskt brister här. Man skulle behöva
              titta över listan igen och se om det är rätt mediciner där. Det
              skulle behöva vara ett bassortiment, så att man inte hamnar i
              det här att man försöker anpassa till barn sådant som är för de
              vuxna. Man kanske inte klarar av det, och det finns ingen att
              fråga. Det skulle vara bra med en tillståndsprövning, så att man
              lättare kan ställa krav och dra in tillståndet om någon inte sköter
              sig.
            </seg>
            <seg n="20c67d8d">
              Är Folkpartiet och Barbro Westerholm nöjda med detta som det
              ser ut i dag eller behöver man utvärdera, titta närmare och förändra
              något? Det finns ändå en överkonsumtion och ett missbruk av bland
              annat receptfria smärtstillande läkemedel.
            </seg>
          </u>
          <note type="speaker" n="de8c7b9f">
            Anf. 84 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-b0f77bf7755ca4fa-3" n="c9935f04">
            <seg n="e74310f6">
              Fru talman! Läkemedelsverket följer ju utvecklingen. Ett smärtstillande
              läkemedel som vi var väldigt tveksamma till om vi skulle kunna
              ha ute i handeln var paracetamol, därför att det behövs ganska
              små mängder för att man ska förorsaka sig själv en svår leverskada.
              Men så här långt har det inte synts några stora hotande moln.
            </seg>
            <seg n="33fd2495">
              Det här är någonting som Läkemedelsverket verkligen håller ögonen
              på, liksom förpackningsstorlekar och sådant. Jag tycker att vi
              har sörjt för en tillfredsställande tillsyn när det gäller det
              området.
            </seg>
          </u>
          <note type="speaker" n="4907e9be">
            Anf. 85 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-ae3d8387aa1703c2-3" n="069c7cf9">
            <seg n="4edd9c92">
              Fru talman! Eva Olofsson och jag tycks ha läst samma rapporter.
              Jag har också tittat på Farmaciförbundet. De gjorde alltså en
              undersökning förra året med över tusen medlemmar. Över 50 procent
              av personalen på apotek upplever att arbetsmiljön har försämrats
              efter omregleringen.
            </seg>
            <seg n="87350044">
              Det är naturligtvis precis som du säger, att tiden fattades även
              tidigare, men över hälften tycker att det har blivit sämre, och
              det var väl inte riktigt meningen. De har inte tid med rådgivning.
              De tycker att utvecklingen går åt fel håll och att det riskerar
              att drabba konsumenten. Mer än var femte känner oro över recepthanteringen,
              att det handlar om felmedicinering. Det tycker jag är väldigt
              allvarligt.
            </seg>
            <seg n="9f42b1d4">
              Egentligen ställer jag samma fråga som Eva: Vad kan man göra
              åt det här? Farmaciförbundet föreslår ju själva den här kunskapsplattformen.
              Någonting måste man göra. Det kan inte vara meningen att över
              hälften av dem som arbetar inom apotek ska uppleva att det är
              en försämring.
            </seg>
          </u>
          <note type="speaker" n="1a9cf3a2">
            Anf. 86 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-b0f77bf7755ca4fa-4" n="c9935f04">
            <seg n="20553165">
              Fru talman! Så här stora organisationsförändringar leder alltid
              till problem på arbetsplatser. Man upplever försämringar men man
              upplever också sådant som blir bättre. Det är inte någon quick
              fix. Jag är inte förvånad över att det ser ut som det gör.
            </seg>
            <seg n="aaeeb0e5">
              Däremot är det naturligtvis en signal till ytterst ansvariga
              för de olika kedjorna, apoteken, att det här måste man när man
              har kommit in i ett lugnare skede göra någonting åt. Det är jag
              övertygad om att man kommer att göra. På myndigheter som har genomgått
              stora sådana här omregleringar eller omorganisationer finner man
              precis samma sak. Trivseln går ned och tempot går upp innan man
              är på plats.
            </seg>
            <seg n="fd700773">
              När man sedan ser på det hela i backspegeln, i ett längre perspektiv,
              finner man att det var värt det. Jag är övertygad om att det kommer
              att ha varit värt det. Men det har varit tuffa år för dem som
              har arbetat inom den här sektorn. Det tror jag att vi alla är
              medvetna om.
            </seg>
            <seg n="63ad5929">
              Samtidigt är det fantastiskt hur alla har bjudit till för att
              det ska lyckas. Det har jag fått många vittnesmål om. Det var
              inte så att alla som arbetade inom Apoteket AB ville att det skulle
              förbli som det var. Man ville ha en förändring.
            </seg>
          </u>
          <note type="speaker" n="8adae468">
            Anf. 87 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-ae3d8387aa1703c2-4" n="069c7cf9">
            <seg n="5e962337">
              Fru talman! Frågan är hur länge apoteken ska få betraktas som
              en ny arbetsplats och en ny organisation. Förhoppningen är, åtminstone
              hos mig, att jag inte står här om ett år med samma fundering.
              Hur länge ska det vara nytt och hur länge ska man kunna säga att
              det här är en stor organisation och att man får räkna med det
              här? Hur länge ska man räkna med att det här fortgår?
            </seg>
            <seg n="fe316ecd">
              Om vi pratar arbetsplatser kan det vara ganska intressant att
              höra att det apotek som utsågs till det allra bästa apoteket förra
              året var ett Apoteket AB i Kristianstad. Det är bra där också,
              menar jag.
            </seg>
          </u>
          <note type="speaker" n="b1400456">
            Anf. 88 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-b0f77bf7755ca4fa-5" n="c9935f04">
            <seg n="327c2350">
              Fru talman! Som jag har sagt flera gånger, ska man få en verksamhet
              att överleva måste man skapa både nöjd personal och nöjda kunder,
              annars går man under. Det är också det som gör att man kan jämföra
              sig med varandra. Personal kommer ju att söka sig till apotek
              där det är bra arbetsmiljö. Kunder kommer att söka sig till apotek
              där man blir väl bemött och där personalen har tid.
            </seg>
            <seg n="8c53f8a7">
              Jag tror att mycket kommer att ske utan att vi ska stå här i
              riksdagen och dona med att precis så här ska det vara. Jag tror
              att det värdefullaste här är att verksamheten kommer att utvecklas
              så som det passar bäst på den ort där man befinner sig. I Helsingfors
              är det en sak, i Borlänge en annan, i Luleå en tredje och i det
              inre av Sverige på ett fjärde sätt.
            </seg>
            <seg n="9d0cb5f5">
              Man får också ha lite tålamod. Jag vågar inte säga när det är
              idealiskt överallt. Det kommer det sannolikt aldrig att vara,
              för det är det inte i några verksamheter. Men det är på god väg
              och det finns massor av god vilja när det gäller att det ska lyckas,
              alltifrån oss i Alliansen till dem som arbetar ute på de enskilda
              apoteken och sedan också förskrivare. Det är inte bara apoteken
              vi har talat om i det här betänkandet, utan det är en mycket bredare
              fråga än så.
            </seg>
          </u>
          <note type="speaker" n="0f08d25d">
            Anf. 89 RICKARD NORDIN (C):
          </note>
          <u who="lise_nordin_7a122f" xml:id="i-4b4e3eeee31afb51-1" n="8b36af6f">
            <seg n="259efe6f">
              Fru talman! Jag skulle vilja börja med att yrka bifall till förslaget
              i dess helhet och avslag på motionerna.
            </seg>
            <seg n="d0c9e11f">
              Det är glädjande att se allt det som faktiskt nu görs på läkemedelsområdet.
              Den nationella läkemedelsstrategin som alliansregeringen tillsammans
              med Sveriges Kommuner och Landsting, SKL, har lagt fram pekar
              ut många områden som förtjänar att lyftas fram lite extra.
            </seg>
            <seg n="652ce03a">
              Jag vill börja med att visa på frågans tyngd. Det kan ibland
              vara svårt att tänka sig att läkemedel kan spela en negativ roll
              för människor i samhället, men genom felaktiga förskrivningar
              och misstag i administrationen skadas många människor varje år.
              Det leder till kostnader för miljarder och ett mänskligt lidande
              som är helt onödigt. Gulli är bara ett exempel i raden av drabbade.
            </seg>
            <seg n="a630cbfd">
              Det är fler än man tror som berörs av det här. Varje år hämtar
              två tredjedelar av den vuxna befolkningen ut en eller flera receptbelagda
              mediciner. Att sedan använda läkemedlen som skrivits ut på rätt
              sätt och undvika farliga kombinationer är viktigt för att inte
              orsaka de här vårdskadorna.
            </seg>
            <seg n="4a88734c">
              Det finns uppskattningar som säger att mellan 6 och 16 procent
              av alla vårdinläggningar beror på läkemedelsrelaterade problem
              och runt hälften av dessa beror på att patienten inte har följt
              ordinerad behandling. Här krävs en utökad dialog och förståelse
              mellan personal och patient. Det är inte acceptabelt att var tionde
              sjuksäng är upptagen av någon som egentligen kunde ha varit frisk
              om botemedlet hade hanterats korrekt av patient och personal.
              Det måste ju vara ett av de billigaste sätten att få fram fler
              vårdplatser, att se till att de här människorna inte behöver komma
              tillbaka.
            </seg>
            <seg n="81e09d92">
              Under alliansregeringens första mandatperiod, så långt jag har
              statistik, har andelen invånare över 80 år som har över tio läkemedel
              samtidigt minskat med 13 procent och andelen med riskfyllda läkemedelskombinationer
              i samma åldersgrupp har minskat med 15 procent. Trots detta är
              läkemedelsbiverkningar den näst största anledningen till att patienter
              skadas i vården.
            </seg>
            <seg n="e5dc6d63">
              Det finns ofta bristfällig forskning på biverkningar och konsekvenser
              av att kombinera olika läkemedel, och att kombinera mer än tio
              stycken är ofta mer än vad som är överblickbart ur biverkningssynpunkt.
            </seg>
            <seg n="255fd424">
              Sedan ska man försöka komma ihåg att ta de här läkemedlen, vilket
              är en halv vetenskap i sig. De ska tas i olika doser, vid olika
              tidpunkt och olika ofta, några i samband med mat, andra när man
              ska gå till sängs och så vidare. Att klara av det här själv eller
              tillsammans med sjukvårdspersonal är inte lätt.
            </seg>
            <seg n="26e514f8">
              Jag vill också lyfta fram en framtidsfråga för svensk och internationell
              sjukvård. En av de allra första debattartiklarna jag någonsin
              skrev lyckades jag få publicerad på Expressens debattsida. Den
              handlade om antibiotikaresistens. Det var efter ett inslag i Vetenskapens
              värld , där de hade smygfilmat hur enkelt det var att få ut antibiotika
              mot förkylning i Spanien, alltså ett EU-land. Det är dessutom
              så att en förkylning är en virussjukdom, och där hjälper inte
              antibiotika.
            </seg>
            <seg n="7d202263">
              De problem som vi nu börjar få här i Sverige är alarmerande,
              även om de inte är så stora än så länge. Det sägs att många i
              min generation kommer att leva tills vi fyller hundra. Ja, men
              det förutsätter att vi faktiskt inte har förbrukat möjligheten
              att använda antibiotika det närmaste halvseklet. Kommer vi inte
              att klara av att hantera detta på ett bättre sätt är det tveksamt
              om jag ens lever till 75.
            </seg>
            <seg n="557651e1">
              Det är nämligen en skrämmande verklighet som går oss till mötes
              om vi inte hanterar dessa problem nu. Många enkla operationer
              skulle vara livshotande med tanke på att vi inte kan behandla
              infektionsrisker. Lunginflammation skulle återigen bli en vanlig
              dödsorsak, inte bara för äldre. Kostnaden för sjukvården skulle
              inte bara gå i taket utan slå i himlen.
            </seg>
            <seg n="580fa0b0">
              Att använda alldeles för mycket antibiotika nu till behandlingar
              som läker ut bra själv eller som egentligen inte alls behöver
              antibiotika är lite som att kissa i byxan det känns rätt bra nu,
              men längre fram blir det betydligt jobbigare. Sverige är förhållandevis
              bra på det här, men det går att göra mycket mer.
            </seg>
            <seg n="dc6ed724">
              Självklart kan vi ställa krav på de tillverkare av läkemedel
              vi anlitar. Forskare från Göteborgs universitet åkte till Indien
              och tog miljöprover vid en av de fabriker vi köper antibiotika
              ifrån. Det visade sig att halterna av bredspektrumantibiotika,
              alltså sådant man använder för att bekämpa många olika bakterier
              samtidigt, var högre i vattnet utanför fabriken än vad de är i
              blodet hos en patient. Du skulle alltså kunna dricka vattnet och
              få läkande effekt. Det är inte konstigt om resistens uppstår då.
            </seg>
            <seg n="d2d6e6d0">
              Det är dock inte bara Indiens ansvar, utan det är faktiskt vårt
              ansvar. Det är det offentliga Sveriges ansvar att ställa krav
              på inköpare. Precis som vi förväntar oss att konsumenter ställer
              krav när de är i affären och köper kött med god djurhållning är
              det vårt ansvar att ställa krav på att de läkemedel vi använder
              tillverkas på ett sjyst sätt.
            </seg>
            <seg n="e13edc4c">
              Sedan måste vi också agera inom EU och Världshälsoorganisationen,
              WHO, för att minska användningen av antibiotika. När den spanska
              läkaren skriver ut antibiotika i onödan, för att lugna patienten,
              tar han eller hon nämligen inte ansvar för hela bilden. Visst
              är det viktigt med trygga patienter, men det är viktigare att
              vi kan operera och behandla sjukdomar i framtiden.
            </seg>
            <seg n="009a5bac">
              Det pratas mycket om att skapa incitament för att ta fram ny
              antibiotika. Det är bra, men det är viktigare att vi inte förbrukar
              de möjligheter vi faktiskt har att använda den som redan finns
              i dag.
            </seg>
            <seg n="510f29d4">
              Slutligen skulle jag vilja lyfta upp den omreglering av apoteksmarknaden
              som regeringen gjorde 2009. Den har lett till att över 300 fler
              apotek finns i landet, och tillgängligheten och öppettiderna har
              ökat. Det är bättre med öppettider även på helger och inte bara
              på vardagar. Det går att få tag i huvudvärkstabletter och medel
              för pollenallergi, som till exempel jag har, på bensinmackar och
              i mataffärer.
            </seg>
            <seg n="ca369968">
              Här kommer vi dock till det som har varit uppe tidigare i debatten:
              Det är också viktigt att värna apoteksombuden på mindre orter.
              Därför har regeringen för avsikt att förlänga den ägaranvisning
              som Apoteket AB nu har fram till mitten av 2015. Självklart ska
              det gå att få tag i läkemedel även i mindre orter. Även hemma
              hos mig i Hult i Småland ska det gå att få tag på läkemedel hos
              den lokala lanthandeln, precis som nu. Under tiden fram till 2015
              får vi också möjlighet att fundera på hur vi bäst säkerställer
              att det finns en god läkemedelsförsörjning i hela landet även
              efter detta.
            </seg>
            <seg n="a590b678">
              Centerpartiet i regeringen är den största garanten för att hela
              Sverige ska leva och för att vi ska ha en trygg samhällsservice
              över hela landet. Samtidigt ska man också vara självkritisk i
              viss mån, och man ska vara medveten om att detta inte har fungerat
              helt smärtfritt. Det finns problem med 24-timmarsregeln, som vi
              har hört tidigare, och det finns vissa problem med kompetensförsörjning
              och så vidare. Man måste dock komma ihåg att så här stora reformer
              inte görs över en natt eller en dag. Därför är det också skönt
              att regeringen har gett Läkemedels- och apoteksutredningen i uppdrag
              att kartlägga dessa frågor och se hur vi ska lösa detta på bästa
              sätt för att patienter ska få sina läkemedel inom rimlig tid.
            </seg>
            <seg n="0409cc92">
              Sammanfattningsvis måste jag säga att jag är stolt över det betänkande
              vi nu lägger fram till riksdagen. Vi har en regering som är mycket
              aktiv på läkemedelsområdet och som kommer att vara det också framöver.
              Vi har en stolt tradition av forskning på området. Trots nedläggningar
              i Södertälje kommer vi på andra håll i Sverige, bland annat i
              Mölndal, att forska och ta fram nya läkemedel. Jag är övertygad
              om att Sverige även i framtiden kommer att ligga i framkant både
              när det gäller forskning och när det gäller en klok användning
              av och tillgänglighet till läkemedel.
            </seg>
          </u>
          <note type="speaker" n="f5dd9915">
            Anf. 90 LENNART AXELSSON (S) replik:
          </note>
          <u who="lennart_axelsson_204029" xml:id="i-b7c0439396c41c03-3" n="bdf4feaa">
            <seg n="e7e91bad">
              Fru talman! Jag uppskattar den ödmjuka inställning Rickard Nordin
              hade i talarstolen just när det gäller att det inte bara är guld
              och gröna skogar med apoteksavvecklingen, som jag tänkte orda
              lite mer om.
            </seg>
            <seg n="585d653f">
              Jag tycker kanske inte att det är så fruktsamt att vi håller
              på och kastar detta fram och tillbaka varenda gång vi möts. Vi
              tyckte inte att det var någon god idé att avveckla, omreglera
              eller sälja ut apoteken, vilket nu har gjorts. Vi tror att man
              hade kunnat göra det mycket bättre om man hade haft det kvar i
              egen regi. Nu är det dock gjort. Det finns ett antal saker vi
              skulle behöva styra upp för att det ska bli ännu bättre än vad
              det är.
            </seg>
            <seg n="231a5cb2">
              Något av det Rickard Nordin nämnde är sådant som vi också slåss
              för. Det handlar om 24-timmarsregeln och att vi verkligen ser
              till att människor får den medicin de behöver ha så snabbt som
              möjligt. Det gäller även möjligheterna att få till ett centralt
              register som gör att man kanske redan på sjukhuset skulle kunna
              få veta var någonstans medicinen finns. Sedan är det hur skattepengarna
              ska användas på ett så bra sätt som möjligt. Vi är inte riktigt
              överens om vem som egentligen har betalat de tillskott eller den
              höjning av handelsmarginalen som gjordes, men det må vara. Det
              viktiga är att vi ser till att de skattepengar folk faktiskt betalar
              används så bra som möjligt.
            </seg>
            <seg n="60c09722">
              Sedan var det landsbygdsproblematiken. Jag har bara nio sekunder
              talartid kvar, så jag får ta det i nästa replik. Det är dock bra
              om vi kan bli överens om hur vi ska hantera också den saken, så
              att det faktiskt finns apotek runt omkring i landet.
            </seg>
          </u>
          <note type="speaker" n="d1e825f9">
            Anf. 91 RICKARD NORDIN (C) replik:
          </note>
          <u who="lise_nordin_7a122f" xml:id="i-4b4e3eeee31afb51-2" n="8b36af6f">
            <seg n="36def124">
              Fru talman! Det trevliga är att Sverige nu faktiskt har lämnat
              Nordkorea och Kuba bakom sig som de enda länder som har statliga
              apoteksmonopol. Det tycker i alla fall vi är bra, och vi ser också
              att det har ökat tillgängligheten vi har över 300 nya apotek.
            </seg>
            <seg n="ce06b3d5">
              Sedan håller jag med om att vi har ett problem på vissa områden.
              Där är vi överens, och det får vi självklart titta vidare på.
              Det är ju så att dessa reformer inte direkt görs över en natt.
              När det gäller landsbygdens möjligheter till apotek är vi dock
              överens om att vi måste titta vidare på detta. Vi har fram till
              2015 att jobba med detta via Läkemedels- och apoteksutredningen.
              Jag hoppas att de kommer fram till bra lösningar.
            </seg>
            <seg n="2ef3e030">
              Jag kan inte säga att jag har ett färdigt recept på detta här
              och nu; då hade vi inte behövt tillsätta en utredning. Här har
              vi i stället en möjlighet att se framåt, ta med oss olika åsikter
              och perspektiv in i detta och göra något bra.
            </seg>
          </u>
          <note type="speaker" n="146413e1">
            Anf. 92 LENNART AXELSSON (S) replik:
          </note>
          <u who="lennart_axelsson_204029" xml:id="i-b7c0439396c41c03-4" n="bdf4feaa">
            <seg n="5afde907">
              Fru talman! Det är bäst att jag börjar med det jag tänkte ta
              upp i min första replik. Det gäller alltså någonting SVT redovisade
              för ett antal månader sedan om apoteken i glesbygden, nämligen
              att de inte har ökat efter reformen. Så är det, totalt sett. De
              har dock inte minskat heller, och det är väl bra.
            </seg>
            <seg n="bb3138bd">
              Sedan intervjuade man socialministern, och han säger att han
              inte anser att det är ett misslyckande att apoteken inte har ökat
              i glesbygden. Sedan säger han att det säkert kan finnas underlag
              för ytterligare apotek på vissa ställen men att det inte är upp
              till oss att bestämma utan upp till aktörerna att avgöra. På något
              sätt tycker jag att det känns oroande om man lägger hela ansvaret
              för apoteksverksamheten på marknaden, för det är egentligen vad
              han säger.
            </seg>
            <seg n="87f7130d">
              Det vore alltså intressant att veta om detta synsätt är någonting
              Rickard Nordin och Centerpartiet delar eller om ni anser att vi
              här skulle kunna medverka och se till att människor faktiskt får
              tillgång till den medicin de behöver, oavsett var de bor.
            </seg>
          </u>
          <note type="speaker" n="5283889e">
            Anf. 93 RICKARD NORDIN (C) replik:
          </note>
          <u who="lise_nordin_7a122f" xml:id="i-4b4e3eeee31afb51-3" n="8b36af6f">
            <seg n="d5c4c9e5">
              Fru talman! Att några, företrädesvis i storstäder, har fått större
              tillgång till apotek medan de i glesbygden inte har fått mindre
              tillgång innebär inte ett problem när det gäller tillgängligheten.
              Det är snarare så att några fått det bättre och några inte fått
              det sämre.
            </seg>
            <seg n="797db7c9">
              När det gäller den grundläggande samhällsservice du talar om,
              Lennart Axelsson, måste vi självklart se till att det finns ett
              grundläggande samhällsserviceutbud även i glesbygden och på landsbygden.
              Det måste definitivt vara möjligt, och för min och Centerpartiets
              del vill vi trygga den tillgången. Där kan inte jag se att det
              bara ska vara upp till marknadsaktörer att se till att det finns.
            </seg>
          </u>
          <note type="speaker" n="290deb30">
            Anf. 94 ANDERS ANDERSSON (KD):
          </note>
          <u who="anders_andersson_dc6ae0" xml:id="i-09525fb7f411764f-0" n="474f7f3c">
            <seg n="fda19b89">
              Fru talman! Det vi nu diskuterar handlar om en viktig del i den
              samlade hälso- och sjukvården, nämligen läkemedel och läkemedelshantering.
            </seg>
            <seg n="c7e8695d">
              Jag är glad över att den nationella läkemedelsstrategin, som
              är framtagen av regeringen i samverkan med Sveriges Kommuner och
              Landsting, tydliggör för oss visionen när det gäller läkemedelsfrågorna.
              Rätt läkemedelsanvändning till nytta för patient och samhälle
              är den vision som är framskriven av regeringen i samverkan med
              våra kommuner och landsting, och jag är övertygad om att den har
              ett mycket starkt folkligt stöd.
            </seg>
            <seg n="3f8e0d53">
              Läkemedel ger lindring. Läkemedel kan hålla sjukdomar i schack.
              Läkemedel kan bota sjukdomar. Det är den positiva delen, och det
              är den som vi ska ta till vara.
            </seg>
            <seg n="e71c70cd">
              Men läkemedel kan vid fel användning vara rena giftet. Till exempel
              varnade engelsmannen Alexander Fleming, som upptäckte penicillinet
              och fick Nobelpriset 1945, redan då för att bakterierna kunde
              bli resistenta. Och vi har sett att de skadliga läkemedelscocktailar
              som framför allt äldre och multisjuka ibland har erbjudits har
              innehållit detta. Därför måste vi följa upp effekterna, öka kunskaperna
              och framför allt ge läkarna tillgång till uppgifter om tidigare
              förskrivningar och behandlingar. Det är det som är basen i arbetet
              för att få en mer effektiv och patientsäker läkemedelsanvändning.
              Jag vill säga att regeringen på den här punkten har varit offensivare
              än vad regeringar har varit under många tidigare mandatperioder,
              och det är en del i tryggheten.
            </seg>
            <seg n="2ad10fc0">
              I vår, de närmaste månaderna, sjösätts två nationella projekt,
              NOD och Pascal. I den nationella ordinationsdatabasen, NOD, ska
              all information samlas om vilka läkemedel som ordinerats patienten.
              Pascal är ett ordinationsverktyg som finns på webben och som är
              läkarens nyckel för att komma åt uppgifterna i databasen. I svensk
              informationsdatabas för läkemedel hittar man till exempel varningar
              för farliga interaktioner som kan finnas mellan olika läkemedel.
            </seg>
            <seg n="1fa7aa20">
              Socialstyrelsen har konstaterat att var tionde äldre får fel
              medicinering, trots den positiva utveckling som Rickard Nordin
              redovisade i sitt anförande. Detta faktum att alltför många får
              felaktig medicinering gör att det är viktigt att i läkemedelshanteringen
              ta till vara nya it-system för att därigenom få en bättre hantering
              och undvika felen.
            </seg>
            <seg n="cd3d3ff5">
              Vid besök i Västerås på ett antal vårdcentraler för en tid sedan
              fick jag en rad goda exempel på hur man har utvecklat it-hjälpmedel
              till läkarnas hjälp för att se till att inte riskera hälsan för
              våra äldre.
            </seg>
            <seg n="bab29c7d">
              Fru talman! Landets pensionärer ska kunna lita på att vår hälso-
              och sjukvård tar till vara olika erfarenheter och olika it-lösningar
              för att se till att undvika fel. Läkemedel är till för att lindra,
              för att hålla sjukdomar i schack och för att bota sjukdomar. Det
              är utgångspunkten, och då ska vi undvika de bekymmer som vi kan
              ha sett här och var i förgången tid. Framtiden ska innebära att
              det blir mindre av den felaktiga läkemedelshanteringen med en
              bristande hälsa som följd. Vi ska satsa på hälsa åt alla, inte
              minst landets pensionärer.
            </seg>
            <seg n="f0e2dca3">
              Fru talman! En annan del i det här betänkandet från socialutskottet
              handlar om apoteksomregleringen, som har inneburit en tillgänglighetsförbättring
              för den breda allmänheten, för landets pensionärer och patienter.
              På ungefär 6 000 ställen har vi nu möjlighet att inköpa receptfria
              läkemedel, och på många dygnet runt. Man ska inte behöva vänta
              på att få köpa febernedsättande medel eller hostmedicin. Utgångspunkten
              har varit att se till att patienten, den enskilde, finns i centrum.
              Förutom att det finns möjlighet på 6 000 ställen att på ett smidigt
              sätt köpa receptfria läkemedel har antalet apotek ökat med 300
              i landet. Och precis som har framgått av tidigare debattinlägg
              har det inte skett en försämring av servicen i glesbygd, utan
              det har skett en förbättring i stora delar av landet. Servicen
              har också kunnat upprätthållas genom apoteksombud. Här finns också
              besked från regeringen att detta förlängs.
            </seg>
            <seg n="941d4c85">
              Jag tror att det ibland är viktigt att hålla i minnet hur det
              var i går och i förrgår. Och Barbro Westerholms inlägg var ju
              underbart att lyssna till. Hon är en person som har minnet i behåll
              och som kan använda detta för att också påminna om hur det var
              före den omreglering som vi nu har fått genomförd.
            </seg>
            <seg n="95013eea">
              Läkemedelsförsörjning i hela landet är en utgångspunkt för mig
              som kristdemokrat och en utgångspunkt för alliansregeringen. Vi
              vill inte vandra tillbaka till den tid då monopolet styrde tillgänglighet,
              tider och möjligheter för patienterna.
            </seg>
            <seg n="06f6287c">
              Jag kan egentligen inte påminna mig någon reform som har granskats
              och utvärderats så djupt som omregleringen av apoteksmarknaden.
              Jag tror att man skulle kunna få något universitet eller någon
              student att göra en analys. Är det någon reform i modern tid som
              det har gjorts så oerhört mycket analyser och fördjupningar av?
              Jag tycker att det är bra. Vi ska veta att läkemedel och apotek
              är en del i hälso- och sjukvården. Det är därför som det är viktigt
              att det är en bra service till patienterna, att det är en hög
              kompetens och att alla kan känna en trygghet. Det är utgångspunkten.
            </seg>
            <seg n="878393ff">
              Den så kallade 24-timmarsregeln har inneburit problem, och det
              gjorde den även förr. En del har glömt det, andra kan påminna
              sig. Under monopolets tid klarade man att tillhandahålla ca 95
              procent av läkemedlen. Tandvårds- och läkemedelsförmånsverket
              har gjort en översyn och konstaterar att servicegraden i dag är
              ungefär densamma efter omregleringen. Det ligger dessutom i apotekens
              intresse att hjälpa patienter och kunder att hitta ett annat apotek
              om man inte har varan i lager. Dessutom finns det en branschöverenskommelse.
            </seg>
            <seg n="16b8eed2">
              Det är viktigt att kunderna inte ska behöva vända hem utan det
              läkemedel man behöver. Det är en grundprincip att patienten ska
              kunna känna trygghet i att kunna få sitt läkemedel på det apotek
              man uppsöker. Det är också bakgrunden till att vi har givit Läkemedels-
              och apoteksutredningen ett särskilt uppdrag som kommer att redovisas
              den 1 september 2012.
            </seg>
            <seg n="e4a8d0dd">
              Vi vill att apoteksreformen just ska ha syftet att man ska kunna
              lindra, hålla sjukdomar i schack och bota. Det ska vara i livets
              tjänst, det ska vara i patienternas tjänst och det ska vara i
              kundens och de breda medborgarlagrens intresse. Det är därför
              som jag, fru talman, vill avsluta med att yrka bifall till socialutskottets
              förslag i betänkandet.
            </seg>
          </u>
          <note type="speaker" n="63c5b44c">
            Anf. 95 CATHARINA BRÅKENHIELM (S):
          </note>
          <u who="catharina_brakenhielm_105a14" xml:id="i-e70f2d04349c3872-1" n="97ddcf9d">
            <seg n="9c215da9">
              Fru talman! Jag ska prata lite grann om en del i det här betänkandet
              som handlar om djurläkemedel och bristen på tillgängligheten till
              djurläkemedel. Nu har vi hört alla allianspartiernas företrädare
              slå sig för bröstet och tala om att tillgänglighet är lika med
              antalet apotek, inte vad som finns där. Och jag kan försäkra Anders
              Andersson att jag kommer ihåg både det som var i går och det som
              var i förrgår, och när det gäller djurläkemedel var det betydligt
              bättre.
            </seg>
            <seg n="8edf292d">
              Det finns ett stort antal sällskapsdjur i Sverige. Exempelvis
              finns det över 2 miljoner registrerade rashundar och nästan lika
              många blandraser.
            </seg>
            <seg n="fe4af5fc">
              I dag används hundarna alltmer av oss människor, kanske på ett
              lite annorlunda sätt än förr. Ett exempel på det är vårdhundarna,
              som vi fick höra lite om i utskottet för ett litet tag sedan.
            </seg>
            <seg n="ed698eee">
              Modern forskning fastlägger den stora nyttan som husdjuren gör,
              inte minst förebyggande för folkhälsan, och betydelsen i vården
              ökar ständigt. Husdjuren utgör i dag också en del av familjen,
              och skötseln och omvårdnaden är oftast mycket god. Man bryr sig
              om sina husdjur.
            </seg>
            <seg n="b8ab2cbe">
              Den veterinärmedicinska kompetensen ökar, och många husdjur behandlas
              av veterinär när de blivit sjuka och ordineras därefter läkemedel
              för djur.
            </seg>
            <seg n="9cb5d5d5">
              Så långt är allt bra, men efter apoteksavregleringen har tillgängligheten
              på djurläkemedel försämrats kraftigt.
            </seg>
            <seg n="c9ef5ab5">
              Detta är något som djurägare upplever och har reagerat på då
              det är mycket svårt att få tag i läkemedel till sitt djur i rimlig
              tid.
            </seg>
            <seg n="fd94f7d0">
              Veterinärförbundet har fått in många klagomål från professionen
              och delar uppfattningen att det har blivit en kraftig försämring.
            </seg>
            <seg n="9c32f9b9">
              Starkt kritiskt är också Zoobranschens Riksförbund, framför allt
              i den delen av utredningsuppdraget som lyder att analysera om
              det bör vara möjligt att sälja vissa receptfria läkemedel för
              djur på andra försäljningsställen än apotek. Man undrar varför
              apoteksavregleringen inte inkluderar människor med sällskapsdjur?
            </seg>
            <seg n="744df561">
              Den pågående läkemedels- och apoteksutredningen har fått uppdraget
              att föreslå hur tillgängligheten kan bli bättre när det gäller
              läkemedel för djur. Man menar gissningsvis lika bra som det var
              innan apoteken såldes ut.
            </seg>
            <seg n="d4475c01">
              Påpekas bör att huvuduppdraget inte är detta utan att man ska
              se över om det är möjligt att driva särskilda apotek för djurläkemedel.
              Det må så vara, men det löser inte problemet med tillgängligheten.
            </seg>
            <seg n="f16dde78">
              Djurläkemedel utgör en pytteliten del av den totala omsättningen,
              så underlaget för apotek enbart för djurläkemedel måste vara litet.
              Möjligtvis kan det bära sig vid de stora djursjukhusen eller i
              de allra största städerna.
            </seg>
            <seg n="ab7e08bb">
              Den viktigaste frågan att utreda måste vara i vilken utsträckning
              djurläkemedel ska finnas på vanliga apotek som vi har fått några
              stycken fler av, åtminstone i de stora köpcentrumen. Men den frågan
              är dess värre sekundär i utredningsuppdraget.
            </seg>
            <seg n="11b1cc4c">
              Apotek enbart för djurläkemedel kommer aldrig att kunna vara
              så många till antalet att tillgängligheten blir god.
            </seg>
            <seg n="4687eafa">
              Vi anser att huvuduppdraget borde ha fokuserat på tillgängligheten
              och inte på att starta nya apotek och företag enbart för djurläkemedel.
            </seg>
            <seg n="28c1fadb">
              Utredningen ska redovisas i höst, men den del som rör djurläkemedel
              är lågprioriterad och framskjuten ända till våren 2013.
            </seg>
            <seg n="a17908b3">
              Vi befarar dock att ärendet inte heller denna gång kommer att
              föras framåt. Därför har vi ett särskilt yttrande, och vi kommer
              att följa frågan och förväntar oss att den utlovade tillgängligheten
              snart blir verklighet.
            </seg>
          </u>
          <note n="406363ab">
            Jag yrkar bifall till reservationerna 3 och 7.
          </note>
          <note type="speaker" n="7a631208">
            Anf. 96 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-b0f77bf7755ca4fa-6" n="c9935f04">
            <seg n="95a0dcb4">
              Fru talman! Vi i Alliansen vill lösa problematiken också för
              djuren. Det är inte oproblematiskt eftersom djur är olika varandra
              både inom samma ras och mellan raser. Läkemedel till ko som ska
              blandas i foder tar plats medan läkemedel till katt inte tar plats.
              Man måste alltså organisera detta på ett så bra sätt som möjligt
              för både apoteken och djurägarna.
            </seg>
            <seg n="069c2ee0">
              Jag kan försäkra att vi vill lösa denna fråga lika mycket som
              ni, men den är inte så enkel.
            </seg>
          </u>
          <note type="speaker" n="8b4a0795">
            Anf. 97 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-e70f2d04349c3872-2" n="97ddcf9d">
            <seg n="14bdbe60">
              Fru talman! Jag talade inte om kor och jordbruksdjur i mitt anförande
              utan om husdjur och exemplifierade med hundar och katter.
            </seg>
            <seg n="0261fe7f">
              Utredningsuppdraget är luddigt, och man har inte prioriterat
              denna fråga. Om det vore som Barbro Westerholm säger att man vill
              lösa frågan skulle utredningsuppdraget ha sett helt annorlunda
              ut. Man skulle ha kortat av tiden och lagt slutdatum samtidigt
              som de andra viktiga frågorna, alltså nu i höst, och inte skjutit
              på det ytterligare.
            </seg>
            <seg n="d90a1ad6">
              Det har blivit en klar försämring. De stora organisationerna
              har reagerat och klagat, och ändå är det så lågprioriterat.
            </seg>
            <seg n="f909a047">
              Det handlar alltså inte om kor, Barbro Westerholm.
            </seg>
          </u>
          <note type="speaker" n="a5d1dab0">
            Anf. 98 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-b0f77bf7755ca4fa-7" n="c9935f04">
            <seg n="2f4c8974">
              Fru talman! Jag tog med hela bredden för att vi ska lösa hela
              alltet. Det finns en fara i att göra utredningsdirektiv för detaljerade,
              för då kan man missa en del poänger. Därför har de den utformning
              de har. Vi återkommer.
            </seg>
          </u>
          <note type="speaker" n="088487b1">
            Anf. 99 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-e70f2d04349c3872-3" n="97ddcf9d">
            <seg n="060cffa8">
              Fru talman! Det är bra att Barbro Westerholm säger att man vill
              lösa hela alltet.
            </seg>
            <seg n="e9b1c9b9">
              Vår önskan är ganska anspråkslös, nämligen att det ska vara lika
              bra som det var innan man sålde ut apoteken. Då kunde man gå till
              sitt apotek och hämta ut sitt djurläkemedel när man varit hos
              veterinären. Så är det inte i dag. Det är vår enda önskan, och
              vi kommer att bevaka detta.
            </seg>
          </u>
          <note type="speaker" n="6a672144">
            Anf. 100 FINN BENGTSSON (M):
          </note>
          <u who="finn_bengtsson_40fb24" xml:id="i-28c76cba7210fe9c-0" n="03adc2f0">
            <seg n="08e8b553">
              Fru talman! För 30 år sedan hade vi en icke-reglerad, icke-monopolistisk
              apoteksmarknad. Det var av beredskapsskäl efter världskrigen som
              man valde att monopolisera apoteksmarknaden, ett skäl som knappast
              är giltigt i dag.
            </seg>
            <seg n="0b6e4f59">
              Det är därför tråkigt att höra den bakåtsträvande oppositionen
              tala sig varm för att återgå till det läge som fanns i beredskapstider
              med en utveckling som gav oss färre och färre apotek.
            </seg>
            <seg n="3107bed6">
              Att vi i dag har vänt den trenden och har mer än 300 nya apotek
              i Sverige kan knappast vara en utveckling som vi vill vrida tillbaka
              än mindre det faktum att öppettiderna har blivit längre. Faktum
              är att det behövs en ökad apotekstäthet i vårt land, för vi har
              legat allra lägst i Europa.
            </seg>
            <seg n="8bdfa7a3">
              Fru talman! Det var inte därför jag gick upp i talarstolen utan
              för att konstatera något som är mycket glädjande från alliansregeringens
              håll, nämligen den nationella läkemedelsstrategin. I oppositionen
              är man andefattig när det gäller apoteksmonopoliseringstankarna.
              Vi har dock enligt min uppfattning, som är ganska lik den Barbro
              Westerholm har efter ett långt yrkesliv i apoteks- och läkemedelsvärlden,
              aldrig sett en sådan fantastisk övergång från fokus på distribution
              av läkemedel till ordination av läkemedel. Kvalitetsökningen på
              området hur man optimalt använder läkemedel är politiskt unik
              och har saknats tidigare. Det var en vit fläck under den socialdemokratiska
              tiden att titta djupare politiskt på detta.
            </seg>
            <seg n="374fdd07">
              De motioner i betänkandet som rör detta område kan avstyrkas
              eftersom de i princip är besvarade. Det gäller dock ej den motion
              som vi har skrivit. Det är tråkigt eftersom den anger en förstärkning
              och förbättring av den redan anlagda nationella läkemedelsstrategin.
              Även om motionen avstyrks av utskottet är min förhoppning att
              de som implementerar den nationella läkemedelsstrategin ändå läser
              igenom den, för den innehåller många konkreta förslag till ytterligare
              förbättringar i närtid. Man kan också tänka sig ett tilläggsdirektiv
              till en del av de utredare som jobbar vidare för att förbättra
              läkemedelskvalitetsarbetet i Sverige.
            </seg>
            <seg n="23a4e30e">
              Jag ska peka på en viktig komponent i motionen som förtjänar
              att diskuteras och tas till protokollet. Det handlar om generikautbyte.
              Sedan 2002 har vi en lag som reglerar utbytet av så kallade likvärdiga
              läkemedel när patenttiden har löpt ut på ett speciellt läkemedel.
              De kallas då generika. Det innebär att apoteket tillhandahåller
              fullt ut inom läkemedelsförmånen endast den för tillfället billigaste
              läkemedelsprodukten av just en likvärdig, men dock inte likadan,
              produkt när det finns konkurrerande produkter.
            </seg>
            <seg n="ecaf2676">
              Inom alla stora folksjukdomar har man ett antal sådana här produkter,
              kanske upp till ett tiotal i värsta fall, och de ska priskonkurrera
              per öre tablett varje månad. Man får då förslag hela tiden att
              inom folksjukdomarna framför allt, där det finns många så kallade
              generika, byta från en distributör till en annan.
            </seg>
            <seg n="a4013722">
              Viktigt att notera är att förpackningar och tabletter ser olika
              ut. En patient som kroniskt behandlas brukar få en förskrivning
              över tre månaders tid och kommer sedan för att få en ny omgång
              mediciner. Risken är då med många generika att man har pressat
              priset något öre, och så får man en helt ny tablettförpackning.
              Det kan framför allt förvirra äldre individer som har många sådana
              här läkemedel och kan innebära att man antingen tar för mycket
              läkemedel för att man tror att det är två stycken olika eller
              inte tar något alls för att man blir rädd och osäker på vad man
              ska ta.
            </seg>
            <seg n="1c2b3375">
              Detta leder till ett övergripande problem inom sjukvården, nämligen
              risken för antingen bristande effekt eller ökade biverkningsproblem.
            </seg>
            <seg n="42ef57da">
              Det är något som man inte har tagit hänsyn till i generikautbytet
              eftersom man vill pressa ned priset per tablett och på så sätt
              spara ett antal miljoner till statskassan. Det är säkert välkommet
              att tänka så, men det är synd om det visar sig att man riskerar
              något ur patientsäkerhetssynpunkt och ur effektivitetssynpunkt
              och därmed får miljardutgifter för sämre sjukvårdsbehandling.
              Detta har inte varit analyserat.
            </seg>
            <seg n="b246c659">
              En medicinsk konsekvens av generikautbyte som inte har studerats
              är den potentiella kliniska skillnaden mellan ständiga byten vid
              långtidsbehandling. Man har ett godtyckligt regelverk för hur
              kopiorna ska anses likvärdiga. I det som är myndighetsregleringens
              kontroll av likvärdighet sägs det att kopian ska innehålla minst
              80 procent och inte mer än 120 procent av originalläkemedlets
              mängd. Detta godtycke i oprecis mängd av vanligen potenta läkemedel
              kan i ett extremfall innebära att patienten vid en expediering
              får en dos som vid nästa expediering, när man får en annan förpackning,
              är 40 procent högre, eller till och med 40 procent lägre.
            </seg>
            <seg n="69334ed9">
              Detta är ett regelverk för godkännande av lika läkemedel som
              inte är försvarbart. Jag föreslår att man tittar djupare på detta
              i den nu framlagda läkemedelsstrategin.
            </seg>
            <seg n="7bb4a750">
              Om den som är satt att implementera läkemedelsstrategin läser
              denna punkt och mer konkret anger hur man kan gå till väga för
              att göra ett bättre regelverk för att få fram likadana och inte
              bara likvärdiga produkter, eller om man ger utredningen ett ytterligare
              tilläggsdirektiv kan regeringen överväga.
            </seg>
          </u>
          <note n="1836536c">
            Överläggningen var härmed avslutad.
          </note>
          <note n="7278e9ee">
            14 § Genomförande av ändringsdirektivet 2010/84/EU avseende säkerhetsövervakning
            av läkemedel
          </note>
          <note n="4b0f4bd7">
            Föredrogs
          </note>
          <note n="3b2b199d">
            Förste vice talmannen konstaterade att ingen talare var anmäld.
          </note>
          <note n="8253bbf9">
            15 § Hälso- och sjukvårdsfrågor samt tandvårdsfrågor
          </note>
          <note n="4b0f4bd7">
            Föredrogs
          </note>
          <note type="speaker" n="9735f485">
            Anf. 101 ANN ARLEKLO (S):
          </note>
          <u who="ann_arleklo_919aeb" xml:id="i-08ad99d5c73199dc-0" n="d3e30142">
            <seg n="56269d32">
              Fru talman! Jag vill börja med att yrka bifall till reservationerna
              1, 5 och 7.
            </seg>
            <seg n="122f38d2">
              En väl fungerande hälso- och sjukvård kan vara skillnaden mellan
              liv och död för en människa. När en svårt sjuk kan botas och återvända
              till ett aktivt liv eller när ett för tidigt fött barn kan räddas
              är det för den enskilde, familjen och de närstående det absolut
              viktigaste och mest betydelsefulla som hänt i livet. Inget är
              mer avgörande för livskvalitet.
            </seg>
            <seg n="c69debab">
              Det som dagligen utförs i svensk hälso- och sjukvård kan upplevas
              som ett mirakel för den enskilde men är ett resultat av professionellt
              och hårt arbete av engagerade medarbetare. Det är också ett resultat
              av gemensamma investeringar under lång tid i en strävan att erbjuda
              alla, inte bara några, den allra bästa hälso- och sjukvården.
            </seg>
            <seg n="7d0d6fb4">
              Detta har drivit på utvecklingen och bidragit till att svensk
              hälso- och sjukvård i internationella jämförelser rankas mycket
              högt när det gäller medicinsk kvalitet. Ska svensk hälso- och
              sjukvård kunna behålla den toppositionen måste den ha tillgång
              till den allra senaste kunskapen, professionella medarbetare,
              de mest avancerade behandlingsmetoderna samt teknik och läkemedel
              för att kunna bota, lindra och förebygga sjukdomar och ohälsa.
              Målet måste vara att ständigt flytta fram positionerna genom investeringar
              i forskning och utveckling så att fler med dödliga sjukdomar kan
              räddas till livet, att kroniska sjukdomar kan behandlas så att
              människor kan leva ett gott och självständigt liv och att behandlingsbara
              sjukdomar kan förebyggas och botas.
            </seg>
            <seg n="f4cf3761">
              Fru talman! Forskning och utveckling måste vara en central och
              integrerad del i svensk hälso- och sjukvård så att ny kunskap
              snabbt når ut och används i vården och kommer patienterna till
              del. För att svensk hälso- och sjukvård ska kunna behålla sin
              tätposition krävs en uthållig offentlig satsning på investeringar
              i hälso- och sjukvård. Detta måste gå före kortsiktiga skattesänkningar.
            </seg>
            <seg n="66e2a33f">
              Investeringar i sjukvård är en investering för ett bättre samhälle
              för oss alla. Den som blir sjuk ska veta att han eller hon får
              hjälp av personal som har den absolut bästa utbildningen och tillräckligt
              med tid och som arbetar med de mest moderna metoderna och den
              senaste medicinska tekniken.
            </seg>
            <seg n="234979a9">
              Det finns i dag alltför stora skillnader i den vård som erbjuds.
              En del skillnader är ofrånkomliga och har till exempel att göra
              med Sveriges geografi och med avstånd. Men det finns i dag skillnader
              som är omotiverade och påverkbara. För att säkerställa att alla
              offentligt finansierade vårdgivare erbjuder vård av hög kvalitet
              föreslår vi att ett system med nationell kvalitetscertifiering
              införs. Den nationella certifieringen ska gälla alla offentligt
              finansierade vårdgivare, offentliga såväl som privata. För att
              få certifiering ska vårdgivaren visa att vården är av hög kvalitet,
              är evidensbaserad, håller god tillgänglighet och uppfyller krav
              på patientsäkerhet med mera. Certifieringen innebär att alla vårdgivare
              måste följa nationella riktlinjer och ingå i samma nationella
              system för kvalitetsregister och öppna jämförelser. Den som besöker
              den allmänna sjukvården ska vara tryggt förvissad om att behandlingsmetoderna
              säkert vilar på vetenskap och beprövad erfarenhet. Att tillförsäkra
              detta borde vara en självklar del av de nationella riktlinjerna.
            </seg>
            <seg n="187e5427">
              Vi anser vidare att regeringen bör ta fram ett förslag till förtydligande
              av hälso- och sjukvårdslagen om att ersättningssystemen i vården
              ska utformas så att de utifrån ett jämlikhetsperspektiv premierar
              hälsofrämjande och sjukdomsförebyggande insatser.
            </seg>
            <seg n="eebacb26">
              Fru talman! I dag vittnar många människor om problem med att
              komma i kontakt med vården. När man väl får vård är man oftast
              nöjd med kvaliteten, men virrvarret mellan olika instanser i sjukvården,
              väntan på remiss, nya läkarbesök och överlämnandet mellan olika
              vårdnivåer tar tid och skapar frustration.
            </seg>
            <seg n="cd45243d">
              Vårdgarantin är viktig, men vårdgarantin har ett stuprörstänkande
              och det som händer däremellan räknas inte. Vi föreslår därför
              att det införs ett system med patientkontrakt som omfattar alla
              delar i hälso- och sjukvården: besök, undersökningar, röntgen
              och remisser.
            </seg>
            <seg n="5964aa72">
              I kontraktet ska det finnas en tidsplan för remisser och eventuella
              behandlingar, och det ska klart framgå vem som ska utföra behandlingarna.
              När vården och patienten har kommit överens om vad som ska göras
              och när, ska kontraktet fungera som en vårdgaranti som säkerställer
              att patientens sammanlagda tid för undersökning och behandling
              blir kort.
            </seg>
            <seg n="6a113624">
              Ett sådant kontrakt skulle enligt vår mening modernisera sjukvården,
              strukturera kvalitetsarbetet och höja kvaliteten i vården. Regeringen
              bör återkomma till riksdagen med ett förslag om detta.
            </seg>
            <seg n="d1198aa3">
              Fru talman! En angelägen fråga för oss gäller arbetet med patientsäkerhet.
              Alla patienter ska kunna veta att de får en säker vård av god
              kvalitet oavsett var i landet de bor eller vilken sjukdom de söker
              för. Säker vård av hög kvalitet anser vi vara grundläggande för
              den svenska vården. Vi anser att statens insatser för att säkerställa
              kvalitet och säkerhet i alltför hög grad har varit fokuserad på
              tillsyn när något händer.
            </seg>
            <seg n="cacf7df1">
              Hälso- och sjukvården måste enligt vår mening hela tiden dels
              arbeta systematiskt med patientsäkerhet, dels lära av sina misstag
              för att förbättra och utveckla kvaliteten och bekämpa ojämlikheter
              i vården.
            </seg>
            <seg n="ba544b67">
              För att all personal ska känna sig trygg med att rapportera in
              avvikelser är det viktigt att misstag och tillbud används i lärande
              och förebyggande syfte, inte för att peka ut syndabockar även
              om felbehandlingar självklart alltid ska utredas och leda till
              konsekvenser för den som brister i ansvar.
            </seg>
            <seg n="cd1615ff">
              Fru talman! Det bör genomföras regelbundna vårdskadeundersökningar
              inom hälso- och sjukvården, och dessa ska åtföljas av särskilda
              åtgärdsprogram. Arbetet kräver naturligtvis flera insatser och
              bygger på att det bedrivs ett aktivt arbete över hela landet och
              i alla delar av vården. Det arbete som bedrivs i dag med nationella
              riktlinjer och öppna jämförelser är ett bra första steg.
            </seg>
            <seg n="64f264bc">
              Den nya patientsäkerhetslagen är ett steg i riktning mot att
              titta på system och styrning snarare än att fokusera på enskilda
              människors misstag. Den nya lagen infördes emellertid på ett alltför
              snabbt och ogenomtänkt sätt.
            </seg>
            <seg n="9a4802e4">
              Socialstyrelsen, som tog över merparten av Hälso- och sjukvårdens
              ansvarsnämnds uppgifter, fick inte tillräckliga resurser för att
              sköta den viktiga klagomålshanteringen. Detta har gjort att tusentals
              ärenden ligger på hög och ännu inte har behandlats.
            </seg>
            <seg n="3ba83919">
              Vi anser att det är av största vikt att Socialstyrelsen ges möjligheter
              att hantera klagomålshanteringen och att regeringen noga följer
              denna fråga och vid behov vidtar ytterligare åtgärder.
            </seg>
            <seg n="8072a321">
              Samhället måste kunna erbjuda tydliga kommunikationsvägar för
              patienter som har blivit felbehandlade eller skadade i vården.
            </seg>
            <seg n="1b1a658d">
              Dessa patienter måste kunna känna trygghet i att veta att deras
              fall verkligen prövas. Det handlar om förtroende för hela sjukvårdssystemet.
            </seg>
            <seg n="8a61d7a1">
              Fru talman! Jag vill också ta upp en annan fråga, nämligen missbruksproblematiken.
              Där har vi ett särskilt yttrande. Missbruksutredningen, som presenterades
              våren 2011, visar på flera utmaningar för den svenska missbrukarvården,
              inte minst på alkoholområdet.
            </seg>
            <seg n="d1a869ae">
              300 000 personer bedöms befinna sig i missbruk, men av dem är
              det ytterst få en av fem som får behandling.
            </seg>
            <seg n="3934c828">
              Utredningen framhåller dels den höga tröskel som hindrar många
              att söka sig till den kommunala socialtjänsten, dels bristen på
              kompetens för att diagnostisera och behandla alkoholberoende.
              Det saknas specialistutbildad personal i den utsträckning som
              skulle vara nödvändig, och det råder brist på flera utredande
              och behandlande specialiteter inom missbrukarvården.
            </seg>
            <seg n="e65b7931">
              Detta gäller läkare, psykoterapeuter, psykologer och socionomer.
              Även andra yrkesgrupper behöver kompetensförstärkning för att
              svara mot behandlingsbehoven.
            </seg>
            <seg n="a5db6f87">
              Vi anser att det är viktigt att snabbt bidra till att fylla de
              luckor som finns i utbildningen av personal som ska hantera missbruksproblematik.
            </seg>
            <seg n="5c8a6af1">
              Det tunga alkohol- och narkotikamissbruket har ökat med 20 procent
              på tio år.
            </seg>
            <seg n="fdaa2aa5">
              Inom primärvården har man på många ställen infört särskilda resurser
              för att minska tobaksbruket. Vi anser att man måste tänka i liknande
              banor när det gäller den stora grupp som brottas med riskbruk
              av alkohol.
            </seg>
            <seg n="5649dd59">
              Med rätt utbildningsinsatser skulle primärvården kunna erbjuda
              stöd där man klarar av att bemöta frågor om alkohol på samma sätt
              som patienter ofta får stöd i frågor om kost, rökning och motion.
            </seg>
            <seg n="6dd93e58">
              Utbildningarna för sjukvårdspersonal som rör grundutbildning
              av sjuksköterskor, socionomer, psykologer och läkare bör därför
              stimuleras till att utöka och fördjupa inslagen om missbruk och
              beroende i utbildningsprogrammens obligatoriska delar.
            </seg>
            <seg n="7fd68240">
              Fru talman! Avslutningsvis: Avgörande för hälso- och sjukvårdspolitiken
              nu är att regering och riksdag bedriver en uthållig politik där
              hälso- och sjukvården prioriteras i ett 1015-årsperspektiv i stället
              för att man satsar på kortsiktiga skattesänkningar. Sjukvården
              byggs upp under mycket lång tid. Det tar tio år att slututbilda
              en läkare. Det tar år att bygga upp en sjukhusverksamhet.
            </seg>
          </u>
          <note type="speaker" n="93552fc4">
            Anf. 102 AGNETA LUTTROPP (MP):
          </note>
          <u who="agneta_luttropp_1e8337" xml:id="i-ae3d8387aa1703c2-5" n="069c7cf9">
            <seg n="29b50524">
              Fru talman! En bra hälso- och sjukvård ska finnas oavsett var
              i landet man bor, om man är man eller kvinna eller vilken utbildning
              eller status man har. Så är det dess värre inte. Sjukvården är
              inte så jämlik som den borde vara. Det gäller att bo på rätt ställe,
              ha rätt utbildning och helst vara man om man blir sjuk.
            </seg>
            <seg n="a14fe236">
              En hel del av skillnaderna är berättigade. Men frågan är om alla
              skillnader beror på att vi bor i ett avlångt land.
            </seg>
            <seg n="6f9266ef">
              Ett exempel på ojämlik vård är var kostnaderna för barnsjukvård
              ska ligga. Det ser också, som så mycket annat, olika ut i landet.
              Akutsjukvården kan kosta i en del landsting, medan den är gratis
              i andra. I en del landsting kostar det att gå till vårdcentral
              och jourläkare, vilket kan vara gratis i andra. Det är landstingets
              ekonomi, inte barnets behov, som avgör om det ska tas ut en avgift
              eller ej.
            </seg>
            <seg n="6f3ae4ae">
              Miljöpartiet vill ha en samlad bild över hur det ser ut i de
              olika landstingen när det gäller barn och deras behov av sjukvård.
              Vi ser det som en fördel, naturligtvis framför allt för barnen,
              men också för landstingen, att veta hur det ser ut i de olika
              landstingen. Därför föreslår Miljöpartiet att Socialstyrelsen,
              eller annan lämplig aktör, får i uppdrag att se över hur avgiftssystemen
              inom sjukvård för barn skiftar mellan landstingen. En del av skillnaderna
              är befogade, men frågan är om alla skillnader är befogade med
              tanke på barnets bästa.
            </seg>
            <seg n="0c4841e6">
              Fru talman! Ett annat område som Miljöpartiet har tagit upp gäller
              medicinsk abort. I abortlagen från 1974 står det: Endast den som
              är behörig att utöva läkaryrket får utföra abort eller avbryta
              havandeskap.
            </seg>
            <seg n="a3182b08">
              Denna lag är från den tid då abort alltid innebar ett kirurgiskt
              ingrepp. Så är det inte i dag. Det finns medicinsk abort som gäller
              före graviditetsvecka nio. Medicinsk abort innebär helt enkelt
              att kvinnan tar ett piller.
            </seg>
            <seg n="a53edf1d">
              Frågan om att ändra i abortlagen har varit uppe tidigare, senast
              2010. Anledningen till att det då blev avslag var att Socialstyrelsen
              gjorde bedömningen att detta redan i vissa fall är möjligt inom
              ramen för gällande författningar, naturligtvis förutsatt att det
              inte sker på bekostnad av patientsäkerheten. Det låter bra. Problemet
              är löst.
            </seg>
            <seg n="6216de2c">
              Men utskottet kommenterar inte det faktum att den gammalmodiga
              lagstiftningen kvarstår. Den är inte ändrad. Där står det att
              endast den som är behörig att utöva läkaryrket får utföra abort.
              Det står alltså att det bara är en viss yrkeskår som har ansvaret
              för detta. Därför måste vi göra någonting.
            </seg>
            <seg n="4b84c0d1">
              Specialutbildade barnmorskor har till exempel rätt att förskriva
              p-piller. Det är också barnmorskor som man ofta har mest kontakt
              med när man ska göra en medicinsk abort.
            </seg>
            <seg n="89a409ad">
              Miljöpartiet anser att dessa specialutbildade barnmorskor också
              ska kunna ta ansvar för hela vårdprocessen när det gäller medicinska
              aborter, men naturligtvis inte när det gäller kirurgiska ingrepp.
              Vi menar att abortlagen behöver ändras så att denna möjlighet
              ges.
            </seg>
            <seg n="5a9ef34e">
              Jag står naturligtvis bakom Miljöpartiets reservationer, men
              för tids vinnande yrkar jag bifall bara till reservation 15.
            </seg>
          </u>
          <note type="speaker" n="1d2f9824">
            Anf. 103 JULIA KRONLID (SD):
          </note>
          <note n="c0102052">
            Fru talman! Jag börjar med att yrka bifall till Sverigedemokraternas
            samtliga reservationer i detta betänkande 3, 8, 10, 14 och 16.
          </note>
          <u who="julia_kronlid_4ece83" xml:id="i-eb6d48a8a0db777b-2" n="61fc6ca9" prev="i-213b4cea479f19d4-2">
            <seg n="25efaa94">
              Jag kommer i huvudsak att tala om våra tre motioner som rör abortfrågan,
              medan min kollega Per Ramhorn senare kommer att tala lite grann
              om några av våra andra motioner.
            </seg>
            <seg n="da9fbdad">
              Fru talman! År 2009 genomfördes 37 524 aborter i Sverige. År
              2010 hade antalet aborter ökat till 37 693. Däremot hade tonårsaborterna
              minskat något, vilket är positivt. Jämfört med våra nordiska grannländer
              har dock Sverige det i särklass största antalet aborter varje
              år. En abort behöver ses som en sista nödlösning, och det är oroande
              om abort alltmer ses som ett alternativ till preventivmedel.
            </seg>
            <seg n="a984ccd3">
              Sverigedemokraterna menar att det i bedömningen av Sveriges abortlag
              måste finnas med en större respekt för människolivets okränkbara
              värde och en medvetenhet kring etiska dilemman, såsom också lyftes
              fram i en utredning om det ofödda barnet för ett antal år sedan.
              Där framhålls att kvinnan och fostret är två skyddsvärda individer,
              att den ena partens intressen ibland måste gå före den andras
              och att fostrets intressen bör väga tyngre allt eftersom fosterutvecklingen
              och graviditeten fortskrider.
            </seg>
            <seg n="a768e98d">
              Fru talman! I dagens abortlagstiftning kan kvinnan göra abort
              oavsett anledning upp till vecka 18. Därmed finns det ingen avvägning
              mellan fostrets och kvinnans intressen före detta tidsintervall.
              Sverige är det enda land i Europa som tillämpar fri abort upp
              till vecka 18. De flesta länder i Europa tillåter fri abort upp
              till vecka 12. Därefter måste det finnas ett särskilt tillstånd
              för abort. Vi anser graviditetsvecka 12 vara en rimlig gräns för
              fri abort som också Sverige borde anpassa sig efter.
            </seg>
            <seg n="58e8574b">
              Ju tidigare en abort görs, desto mindre kännbar har graviditeten
              blivit för kvinnan, och själva aborten blir också mindre påfrestande
              för kvinnan. För att få göra abort efter vecka 18 krävs det i
              Sverige synnerliga skäl och en prövning i Socialstyrelsens rättsliga
              råds abortnämnd. Enligt vår mening bör denna prövning ske redan
              efter vecka 12. På detta sätt skulle det finnas ett större rättsligt
              skydd för fostret, eftersom det då sker en prövning med en övervägning
              mellan kvinnans och fostrets intressen.
            </seg>
            <seg n="46e3a33c">
              Fru talman! Någon övre gräns för abort finns i dag inte med i
              Sveriges abortlagstiftning. Däremot finns det ett livsduglighetskriterium
              gällande fostret. Lagen säger att abort endast får utföras om
              man anser att fostret inte kan överleva utanför livmodern. Gränsen
              för livsduglighet har i dag definierats till att gå vid 22 veckor
              och 0 dagar. Synnerliga skäl för abort i detta tidsintervall kan
              vara fosterskada, kromosomavvikelse, psykosociala skäl samt somatisk
              och psykisk sjukdom. Sociala skäl kan vara missbruk och kriminalitet,
              men också arbetslöshet, brist på bostad eller pågående utbildning,
              enligt uppgifter från riksdagens utredningstjänst.
            </seg>
            <seg n="98cfae4a">
              Att det tillämpas en övre gräns vid vecka 22 har sin grund i
              att det ska finnas en betryggande säkerhetsmarginal till livsdugliga
              foster. Praxis för sen abort har tidigare sänkts från vecka 24
              till vecka 22 för att den medicinska utvecklingen gått framåt.
              Nu har den medicinska utvecklingen gått framåt än mer, och barn
              kan räddas i vecka 21, vilket är fantastiskt. Det finns ett exempel
              i Sverige med en pojke som 2007 föddes på Akademiska sjukhuset
              när han var 21 veckor och sex dagar gammal och överlevde. Det
              finns också fall i Tyskland och USA där barn kunnat räddas så
              tidigt som i vecka 21.
            </seg>
            <seg n="37e605d6">
              Nu är sådana fall ovanliga, men en stor svensk studie som letts
              av professor Karel Maršál och presenterats i ett pressmeddelande
              från Lunds universitet visade att bland de extremt för tidigt
              födda i Sverige som vårdades på en neonatal intensivvårdsavdelning
              överlevde så många som 26 procent av barnen som förlösts vecka
              22. Det är också viktigt att komma ihåg att ultraljudsdateringen
              av en graviditet kan ha en felmarginal på plus minus två veckor.
              Det betyder att ett foster som är daterat att vara 21 veckor gammalt
              i praktiken skulle kunna vara 23 veckor gammalt och därmed livsdugligt
              i fall där det inte föreligger allvarliga fosterskador. Därför
              är praxis med att tillåta aborter upp till vecka 22 inte längre
              hållbart utifrån att ha en betryggande säkerhetsmarginal till
              livsdugliga foster.
            </seg>
            <seg n="3e49554b">
              Fru talman! Förra året genomfördes 410 aborter mellan vecka 18
              och 22, enligt statistik från Socialstyrelsen. 93 av dessa aborter
              skedde mellan vecka 21 och 22. Av dessa 93 aborter gjordes 41
              av sociala skäl, enligt uppgifter från riksdagens utredningstjänst,
              och man får anta att dessa foster var fullt friska. Under samma
              tidpunkt genomfördes 51 aborter med fosterskada som skäl, där
              till exempel Downs syndrom kan vara ett skäl men inte alls behöver
              ha någon betydelse för fostrets livsduglighet. Det finns nämligen
              inga kriterier för graden av allvar i fosterskador, utan det som
              avgör är föräldrarnas upplevelse av att kunna ta hand om barnet.
            </seg>
            <seg n="8f30ed51">
              Detta innebär i princip att vi med dagens abortpraxis riskerar
              att utföra aborter på fullt livsdugliga foster, vilket direkt
              står i strid med Sveriges abortlagstiftning, som är tydlig med
              att inga aborter får göras på foster som antas vara livsdugliga.
              Detta tycker vi i Sverigedemokraterna naturligtvis är fullständigt
              oacceptabelt. Livsduglighetskriteriet finns för att gränsen ska
              anpassas efter verkligheten, men dagens praxis har inte anpassats
              efter den medicinska utvecklingen vad gäller att rädda livet på
              för tidigt födda barn.
            </seg>
            <seg n="25bbaffe">
              Fru talman! Sverigedemokraterna vill se en praxis där det alltid
              finns två veckors marginal från det tidigast överlevande födda
              barnet till den senast godkända tidpunkten för abort. Detta skulle
              i dag innebära en praxis där inga aborter görs efter den 19:e
              graviditetsveckan annat än om fostret är så allvarligt skadat
              att det bedöms inte kunna överleva utanför livmodern. Om graviditeten
              behöver avbrytas efter vecka 19 på grund av att mammans liv eller
              hälsa hotas ska man i möjligaste mån rädda livet på både barn
              och moder, enligt samma riktlinjer för livsuppehållande behandling
              som gäller vid en spontan förlossning vid samma tidpunkt. Det
              är också de rutiner som gäller i dag efter vecka 22.
            </seg>
            <seg n="b8ffcfd9">
              I detta sammanhang vill jag också framföra att det är otroligt
              viktigt att vi har nationella riktlinjer vad gäller livsuppehållande
              behandling till extremt för tidigt födda barn, såsom vi också
              framför i vår motion om detta. Det är fullständigt orimligt att
              man i det ena landstinget försöker rädda livet på ett för tidigt
              fött barn som man i ett annat landsting inte skulle försöka rädda
              även om det skulle ha samma ålder och storlek. Föräldrar ska inte
              behöva känna att om de hade bott i ett annat landsting kanske
              deras lilla barn hade kunnat räddas till livet.
            </seg>
            <seg n="5a9e5769">
              Fru talman! Utifrån de rapporter som kommer från barnmorskor
              i svenska medier om foster som lever efter abort menar vi att
              det också finns starka skäl att förändra praxis vid sena aborter.
              Den 18 maj uttalade en sjuksköterska i Dagens Medicin: Det känns
              fruktansvärt att låta fullt friska foster ligga och dö framför
              våra ögon, men vi kan ingenting göra. Eller rättare sagt: vi får
              inte göra någonting. I så fall bryter vi mot lagen.
            </seg>
            <seg n="a18000b9">
              Efter en rundringning av tidningen Dagen publicerades den 25
              maj förra året en artikel som sade att man på nästan hälften av
              Sveriges sjukhus upplevt att aborterade foster visat livstecken.
              En barnmorska berättar i artikeln att fostren ofta lever bara
              någon minut, men att de haft fall där de levt längre än så, och
              att det aborterade fostret en gång levde upp till en timme. På
              något sjukhus läggs fostret i ett bäcken med locket på, några
              håller det i famnen tills det går bort och andra lägger det ute
              i sköljrummet där det lämnas ensamt att dö.
            </seg>
            <seg n="954469cd">
              Att foster lämnas att dö på detta vis i Sverige anser vi är fullständigt
              orimligt, och det är djupt omänskligt att kvinnan, fostret och
              vårdpersonalen ska utsättas för detta obehag. Såsom locket läggs
              på de foster som föds levande för att vi ska slippa se det hemska
              kan vi inte lägga ett lock av tabu på dessa etiskt och känslomässigt
              svåra frågor, utan vi måste kunna föra upp dem i ljuset och diskutera
              dem.
            </seg>
            <seg n="a013af14">
              Fru talman! Det finns många aspekter i hur man ska hantera foster
              som lever efter abort, men ett steg i rätt riktning anser vi vara
              att ändra praxis för sena aborter, så att livsdugliga foster inte
              kan aborteras, samt att göra en översyn av de synnerliga skäl
              som ligger till grund för aborten. Om till exempel arbetslöshet,
              brist på bostad eller pågående utbildning är orsak till att kvinnan
              upplever en sådan yttre press att abort ses som enda lösningen,
              i värsta fall mot hennes egen vilja, måste det vara rimligt att
              man i större grad väger in om föräldrarna tillsammans med berörda
              myndigheter kan lösa situationen på ett mer önskvärt sätt, både
              för kvinnan och för fostret.
            </seg>
            <seg n="9ea189b6">
              Fru talman! I detta sammanhang kommer vi också in på vikten av
              förebyggande arbete. En abort innebär en påfrestning för kvinnan
              både fysiskt och psykiskt. Det är givetvis olika för olika kvinnor
              beroende på många olika faktorer. Det finns dock ett flertal forskningsrapporter
              som tyder på att många kvinnor kan må dåligt i flera år efter
              en abort. I en studie av Anne Nordal Broen från 2006 framkom att
              kvinnor som gjort abort upplevde psykologiska bekymmer även år
              efter ingreppet. Därför är det av stor vikt att så få kvinnor
              som möjligt ska behöva genomgå en abort. Att många kvinnor av
              yttre omständigheter som ekonomisk situation och påtryckningar
              från omgivningen känner sig pressade att genomgå en abort och
              efteråt mår dåligt är något vi tycker lyfts fram alldeles för
              lite.
            </seg>
            <seg n="aaf38558">
              För att kunna förebygga antalet aborter måste vi först ta reda
              på de bakomliggande orsakerna till abort och oönskade graviditeter
              genom en omfattande utredning. Denna typ av undersökning måste
              givetvis bygga på frivillighet och garantera full konfidentialitet
              för de deltagande. En av de viktigaste målsättningarna i det förebyggande
              arbetet måste vara att så få som möjligt blir oönskat gravida
              och att ingen kvinna ska behöva genomgå en abort mot sin vilja.
              En undersökning av denna typ har givetvis ingen större verkan
              om inte regeringen samtidigt utifrån det underlag som framkommer
              upprättar en handlingsplan för att minska antalet aborter. Detta
              vill vi att riksdagen ska ge regeringen till känna.
            </seg>
          </u>
          <note n="6a5e2ece">
            Jag yrkar bifall till våra reservationer 3, 8, 10, 14 och 16.
          </note>
          <note type="speaker" n="17615f9d">
            Anf. 104 EVA OLOFSSON (V):
          </note>
          <note n="04f28174">
            Fru talman! Jag börjar med att yrka bifall till reservation 4
            om inriktning på sjukvården, reservation 7 om patientsäkerhet
            och reservation 13 om att sprida kunskaperna om tortyr- och traumaskador
            inom sjukvård och socialtjänst.
          </note>
          <u who="eva_olofsson_7c489a" xml:id="i-66627d30a1b603cc-1" n="6daa741b" prev="i-ff091c870a0f8026-1">
            <seg n="9d3b2963">
              I går när jag lyssnade på radio på morgonen hörde jag hur personalen
              på Gröndals psykosenhet kämpade och bad om att slippa bli utsatta
              för privatisering och upphandling. Detta är en väl fungerande
              enhet där man under många år har byggt upp förtroendefulla relationer
              och ett bra stöd till en grupp mycket sköra människor. Den ansvariga
              läkaren beskrev det som att detta nu riskeras att slå sönder och
              att det kommer att ta flera år att på nytt bygga upp lika förtroendefulla
              och goda relationer till dessa patienter.
            </seg>
            <seg n="d4482c92">
              Nyligen genomfördes världens största upphandling av akutsjukvård.
              Riskkapitalbolaget Capio fortsätter att driva Sankt Görans sjukhus
              i Helsingfors. Det kanske inte var så konstigt; Capio hade redan
              drivit det och det var svårt för det andra riskkapitalbolaget,
              Aleris, att slå Capio som hade god kännedom om det sjukhus man
              lade anbud på. Avtalet är värt 15 miljarder. Sankt Görans sjukhus
              ska bedriva bättre vård med 120 miljoner kronor mindre om året.
              Sjukhuset får även möjlighet att ta emot privatfinansierade patienter,
              vilket öppnar för gräddfiler inom sjukvården. Vänsterpartiet var
              det enda parti som ville att Sankt Göran skulle återgå till landstinget.
            </seg>
            <seg n="3a3f2fff">
              Nyligen kunde vi ta del av hur det har gått med den landstingsdrivna
              vårdcentralen Serafen. År 2007 såldes Serafen till de egna läkarna
              övrig personal fick inte vara med för en kostnad av 694 500 kronor.
              Nu har Serafen enligt säker källa sålts vidare för runt 20 miljoner
              kronor till Capio, som är ett känt riskkapitalbolag.
            </seg>
            <seg n="c459b680">
              Detta är tre aktuella bilder av hälso- och sjukvården i dagens
              borgerliga Sverige. För 20 år sedan tror jag att många människor
              skulle ha tänkt: Detta händer inte i Sverige, men kanske i USA
              eller i något annat land långt bortifrån oss! Men det händer i
              dagens borgerligt styrda Sverige, och det händer i det borgerligt
              styrda Helsingfors.
            </seg>
            <seg n="4ec80bae">
              Allt större delar av sjukvården tas över av stora riskkapitalbolag
              som i sjukvården ser en växande lönsam marknad. Det är en utveckling
              som öppnar för minskad insyn och demokratisk styrning och för
              vård utifrån efterfrågan i stället för behov, det vill säga en
              vård där ojämlikheten ökar. I förlängningen skapar vi en marknad
              och ett utrymme för privata sjukförsäkringar, det vill säga att
              de med pengar går före i kön. Det är en utveckling som vi i Vänsterpartiet
              säger klart och tydligt nej till. Vi säger också nej till gräddfiler
              i sjukvården för patienter med privata sjukförsäkringar.
            </seg>
            <seg n="1a4d1e17">
              Vi tycker inte att riskkapitalister har i hälso- och sjukvården
              att göra över huvud taget. Privata vinstintressen snedvrider sjukvården
              och ökar ojämlikheten. Vi vill utveckla den landstingsdrivna hälso-
              och sjukvården. Men vi välkomnar också idéburna icke vinstdrivna
              verksamheter som vi tycker kan vara med och som också är med i
              dag och utvecklar sjukvården på ett bra sätt.
            </seg>
            <seg n="8f295f7e">
              Vi anser att det snarast bör tas fram förslag för att skattemedel
              ska stanna inom hälso- och sjukvården och förslag på vilka icke
              vinstdrivna driftsformer som passar just i hälso- och sjukvård.
            </seg>
            <seg n="341e914f">
              Fru talman! Vi föreslår också en rad satsningar för en bättre
              hälso- och sjukvård. Som en följd av vårdvalet är den erfarenhet
              som vi har gjort och sett när vi har varit ute i olika landsting,
              också där vi ansvarar för sjukvården, att det förebyggande hälsovårdsarbetet
              har tagit stryk. Man berättar för oss att man inte har lika mycket
              tid eftersom det inte finns lika mycket resurser. Man har inte
              resurser för att samarbeta med skola, socialtjänst och andra organisationer
              och viktiga instanser i sitt område.
            </seg>
            <seg n="9c64a264">
              Ett tvärprofessionellt förebyggande samarbete med andra gynnar
              inte minst de människor som har störst ohälsa och som inte själva
              söker sig till hälso- och sjukvården. Det hjälper också till att
              förebygga sjukdom och ohälsa, så det tycker vi är jätteviktigt.
              Därför har vi lagt en förebyggande miljard.
            </seg>
            <seg n="39ec8444">
              Vi har också sett att det behövs fler vårdplatser. Det har länge
              varit så att vårdplatserna har minskat. Socialstyrelsen har slagit
              larm och Läkarförbundet har slagit larm. Arbetsmiljöverket är
              ute och ger böter när det är överbeläggningar i sjukvården. Nedskärningar
              på flera håll har inneburit färre vårdplatser. När man har för
              få vårdplatser uppstår sådana saker som att det hamnar fem patienter
              i stället för fyra i ett rum. De hamnar i korridorer, på expeditioner
              eller på en avdelning som inte alls har den kompetens som ska
              finnas för just den sjukdom som patienten har kommit in för.
            </seg>
            <seg n="781e17a6">
              Tillgängligheten kan också påverkas. Man kan behöva skjuta på
              planerade behandlingar. Personal får inte så sällan ägna arbetspass
              åt att sitta och jaga sängar i stället för att ta hand om patienter.
              Vi satsar därför på en vårdplatsmiljard för fler vårdplatser till
              de landsting som själva är med och bekostar 50 procent. Vi ser
              alltså till att det blir fler vårdplatser.
            </seg>
            <seg n="a13b4573">
              Vi ser med oro på att antalet specialistsjuksköterskor har minskat
              så rejält från 65 procent av sjuksköterskorna år 2005 till omkring
              50 procent nu. Vårdförbundet anser att det egentligen bör vara
              70 procent. Det finns flera anledningar till det här. En anledning
              är att sjuksköterskorna får betala sin utbildning själva till
              skillnad från läkarna som har sin specialiserade utbildning med
              lön. En annan anledning är att det inte lönar sig lönemässigt.
              Man får i stort sett börja om från början i sin lönekarriär när
              man kommer tillbaka som specialistsjuksköterska.
            </seg>
            <seg n="5518b424">
              För sjukvårdens kvalitets skull men också därför att det är bra
              ur jämställdhetssynpunkt satsar vi på 80 procents lön under de
              tio månader man utbildar sig till specialistsjuksköterska. Detta
              är en satsning som vi gör för att höja kvaliteten, men som sagt
              också därför att vi tycker att sjuksköterskorna måste ha en möjlighet
              att skaffa sig sin specialistutbildning. Jag vet att flera partier
              har talat om detta före valen, men några förslag har vi inte sett.
            </seg>
            <seg n="b29decbe">
              I ett politiskt klimat där Folkpartiet och Centerpartiet talar
              om lägre ungdomslöner och lägre ingångslöner på arbetsmarknaden
              måste jag säga att det gläder mig att nyutbildade sjuksköterskor
              sätter ned foten och säger: Vi är värda en lön på 24 000 annars
              tar vi inte jobbet! Ju fler låg- och felavlönade kvinnor som säger
              ifrån, desto bättre.
            </seg>
            <seg n="9df25048">
              Jag ska ta upp två frågor till lite kort. Den ena är en fråga
              som jag hade uppe förra gången. Jag tycker att det är en skam
              att vi fortfarande i Sverige har människor som inte har rätt till
              hälso- och sjukvård. Det är gömda flyktingar och papperslösa människor
              som inte har fått asyl men som inte vågar ta sig hem. Det är ingen
              migrationsfråga, utan detta är en fråga om mänskliga rättigheter
              och en hälso- och sjukvårdsfråga. Förra gången vi stod och debatterade
              detta frågade jag Mats Gerdau när utredningen kommer ut på remiss.
              Utskottet hade besök av Rätt till vård-initiativet i förra veckan.
              Fick de något besked? Jag kunde tyvärr inte vara med, för jag
              var bortrest. Rätt till vård-initiativet är i princip alla fackföreningar
              och alla yrkesorganisationer inom vård- och omsorgsområdet och
              hälso- och sjukvårdsområdet. Jag tycker att det är dags att det
              händer något nu.
            </seg>
            <seg n="3de9beb0">
              Vi har tydligt lyft fram två saker från Vänsterpartiet. En av
              dem gäller det yrkande jag har gjort. Det handlar om att många
              som kommer hit har traumaskador från krig, förföljelser och tortyr.
              När de kommer hit mår de psykiskt dåligt, men det finns ingen
              rätt till rehabilitering.
            </seg>
            <seg n="b93cf9a4">
              Om man har svåra trauman från krigsskador och tortyrskador har
              man svårt att ta till sig och lära sig det svenska språket, svårt
              att börja jobba och svårt att vara förälder. Vi tycker att det
              borde vara självklart att man har rätt till rehabilitering. På
              samma sätt finns det väldigt dålig kunskap om tortyrskador. Vi
              anser att man måste se till att alla som möter flyktingar har
              denna kunskap.
            </seg>
            <seg n="527d2c73">
              Jag vill avsluta med att prata om en grupp som blir ganska misshandlad
              i sjukvården i dag. Det är en enskild motion som jag har skrivit,
              men jag väljer att ta upp den ändå. Den handlar om dem som har
              myalgisk encefalomyelit eller chronic fatigue syndrome. Det är
              en kronisk, neurologisk sjukdom. Den brukar kallas för ME. Det
              finns alldeles för dålig kunskap om de människor som lider av
              denna. De drabbas mycket hårt av sin sjukdom. De blir väldigt
              utmattade. Det är som att ha influensa på högsta nivå. Det påverkar
              fysiskt och kognitivt, och den blir ofta kronisk. Dessa människor
              far ofta runt i hälso- och sjukvården och får inte rätt behandling.
              De blir uppmuntrade till att ta promenader och blir liggande i
              flera dagar eller en vecka i sängen efteråt. De blir kränkta och
              inte trodda.
            </seg>
            <seg n="d40551a0">
              Det finns två mottagningar i Sverige. Det är Gottfriesmottagningen
              i Mölndal och en nyöppnad i Helsingfors. Det har väldigt snabbt
              bildats en rejäl kö till den i Helsingfors. Jag tycker inte att
              det är ett bra sätt att ta hand om de 40 000 människor det handlar
              om mest kvinnor men också barn och äldre att låta dem fara runt
              på det här sättet. Det ska inte handla om huruvida man kan åka
              till Belgien eller Holland och träffa en specialist.
            </seg>
            <seg n="788d393a">
              Jag tycker att vi måste ta reda på hur det ser ut för den här
              gruppen människor och se till att vi förbättrar läget för dem
              så att de får den vård och den hjälp de har rätt till.
            </seg>
          </u>
          <note type="speaker" n="6df7f465">
            Anf. 105 MATS GERDAU (M):
          </note>
          <u who="unknown" xml:id="i-a258b4a014add385-6" n="2532cffc">
            <seg n="4c6de020">
              Fru talman! I dag ska vi ta ställning till 127 yrkanden om hälso-
              och sjukvård från motionstiden i höstas. Ett antal motioner har
              lyfts härifrån. Det är assisterad befruktning, könstillhörighet,
              organdonation och sådana saker som vi redan har beslutat om i
              kammaren.
            </seg>
            <seg n="9eb07316">
              Vi föreslår att alla yrkanden ska avslås. Det gör vi inte därför
              att alla är dåliga. En del är dåliga, men inte alla. Många är
              bra, men väldigt mycket pågår redan för att förbättra sjukvården.
            </seg>
            <seg n="f72998f7">
              Ledstjärnor för oss moderater och för oss i Alliansen är att
              sjukvården ska vara säker och tillgänglig, hålla hög kvalitet
              och självfallet utgå från patientens individuella behov. Den ska
              naturligtvis också vara modern, bygga på senast tillgängliga kunskap
              och vetenskaplig grund och vara jämlik i landet. Den ska vara
              jämlik mellan olika grupper, mellan män och kvinnor, mellan unga
              och gamla och mellan etniska svenskar och personer med annan etnisk
              bakgrund.
            </seg>
            <seg n="afb35513">
              Utifrån det genomför alliansregeringen nu ett helt batteri av
              insatser. Det är en cancerstrategi och överenskommelser med SKL
              om patientsäkerhet, e-hälsa, läkemedel, som vi har pratat om,
              och massor med insatser för de mest sjuka äldre.
            </seg>
            <seg n="382c9ed4">
              Jag vill i dag ta upp två andra frågor som är helt centrala för
              att vi ska nå de mål som vi har.
            </seg>
            <seg n="15e6b485">
              Den första är vårdgarantin och kömiljarden som infördes för några
              år sedan. Det har bidragit till att kraftigt korta väntetiderna
              till vården. När vi tog över 2006 var det inte ovanligt med åratals
              väntetider till olika behandlingar. Jag tror att den här sanningen
              var så obehaglig för Socialdemokraterna att de inte ens vågade
              mäta väntetiderna, men det gör vi nu. Vi ser hur de kontinuerligt
              minskar månad för månad. Det finns goda exempel här i Helsingfors
              och i Östergötland. Där har man minskat de långa väntetiderna
              både för att få träffa en specialistläkare och för att sedan få
              en operation. Det är tusentals personer som slipper lida, kanske
              slipper vara sjukskrivna och kan jobba och fungera.
            </seg>
            <seg n="98a93543">
              Dess värre går det inte lika bra i alla landsting. I synnerhet
              tycker jag att Dalarna inger viss oro. Där väntar nästan var tredje
              patient längre än tre månader på den operation som de faktiskt
              behöver.
            </seg>
            <seg n="e1c488c8">
              Socialdemokraterna förefaller lite skeptiska till den här vårdgarantin,
              och det bekräftades av Ann Arleklo tidigare i talarstolen. De
              vill i stället att vården ska komma överens med patienterna om
              vad som ska göras, när det ska göras och av vem. Det låter kanske
              klokt. Men om man inte blir överens då? Vad händer om man inte
              tycker att det är okej att vänta ett halvår på en ny höftled,
              en ny knäled eller en starroperation? Vem har makten då? Ska patienterna
              ha någon makt och möjlighet att välja något annat än det Socialdemokraterna
              erbjuder? Jag efterlyser besked från Socialdemokraterna.
            </seg>
            <seg n="c3f790aa">
              Fru talman! Den andra frågan som jag vill ta upp är också en
              succéreform. Det handlar om vårdvalet. År 2009 införde vi här
              i riksdagen vårdval i primärvården. Det innebar att alla patienter
              skulle få möjlighet att välja vårdcentral och allmänläkare. Samtidigt
              blev det också möjligt för sjuksköterskor och läkare att starta
              vårdcentraler, givetvis förutsatt att man följer hårda kvalitetskrav.
              Det ger vi aldrig avkall på.
            </seg>
            <seg n="66f3b48c">
              År 2005 fanns det 977 vårdcentraler i Sverige. Nu finns det 1
              213 stycken enligt Konkurrensverket. Under den borgerliga regeringens
              tid har alltså över 200 nya vårdcentraler tillkommit i Sverige.
              Det är en väldig kontrast mot hur det var när Socialdemokraterna
              styrde och Ylva Johansson var socialminister. Då lades vårdcentraler
              ned i Sverige.
            </seg>
            <seg n="55ecbdcd">
              Vården har kommit närmare. Det är lättare att få kontakt med
              sin doktor nu. Vårdvalet är en verklig välfärdsreform som ger
              mersmak. Därför vill vi i Alliansen gå vidare också inom den öppna
              specialistvården. Men det gillar inte Socialdemokraterna och oppositionen.
              I reservation 1 skriver de att vårdval skulle slå sönder fungerande
              vårdkedjor och göra det helt omöjligt för landstingen att planera,
              lokalisera och bygga upp en effektiv specialistvård.
            </seg>
            <seg n="5dc2345f">
              Här någonstans tror jag att man ser den största skillnaden mellan
              oss i Alliansen och de rödgröna. Det är skillnad mellan frihet
              och förmynderi. Det är också skillnad mellan tilltro till att
              andra också kan erbjuda vård och en övertro på att allt ska planeras
              i detalj av politiker. Det är en fråga om makt. Ska patienten
              få lite mer att säga till om eller inte? Vi diskuterade tidigare
              här att man på äldre dagar ska få makten att dricka ett glas vin
              till maten när man bor på ett särskilt boende. Men makten att
              välja läkare vill Socialdemokraterna inte ge de äldre, och inte
              de yngre heller för den delen.
            </seg>
            <seg n="e9a8644a">
              Jag har faktiskt mycket svårt att förstå varför man inte ska
              få välja hjärtdoktor, gynekolog eller hudläkare. Jag undrar vad
              Socialdemokraterna egentligen menar när de säger att vårdvalet
              slår sönder vårdkedjor. Situationen för många i dag är ju att
              de inte får någon vård alls. Det finns ingen kedja som kan gå
              sönder. De sitter hemma och väntar och är oroliga. De har ont.
              De ser kanske inte. De behöver få komma till en doktor som de
              själva har valt och har förtroende för. Vad menar Socialdemokraterna
              med att det är helt omöjligt att planera?
            </seg>
            <seg n="252afd35">
              I Helsingfors finns numera ett femtontal olika vårdval. Det kortar
              väntetiderna eftersom det blir fler som vill vara med och hjälpa
              patienterna. Det hindrar inte alls en sammanhållen och fungerande
              vård. Sedan är det inte heller alla som behöver en väldigt sammanhållen
              vård. På vilket sätt skulle möjligheten att välja läkare för att
              få en starroperation eller möjligheten att välja gynekolog slå
              sönder vården, för att tala med socialdemokratiskt språkbruk?
              Vilken vårdkedja slås sönder om jag får välja gynekolog?
            </seg>
            <seg n="ea53650f">
              Socialdemokraterna säger också att det finns stora och avgörande
              brister med lagen om valfrihet. Vilka då? Det specificerar ni
              inte närmare. Vad är det som är så dåligt med vårdvalet, som har
              gjort att vi har fått 200 nya vårdcentraler i Sverige, bland annat
              i Vetlanda, Skövde och på andra håll? Vad är det som är så dåligt
              med det? Behövs inte de nya vårdcentralerna kanske? Är det det
              som är problemet?
            </seg>
            <seg n="8eaaf5de">
              Landstingen avgör själva reglerna för hur vårdvalen ska se ut
              i respektive landsting, så det finns säkert anledning att slipa
              lite på det här och var, det tror jag säkert. Men utan den grundläggande
              lagstiftningen som tvingar fram vårdval hade vi aldrig fått se
              de 200 nya vårdcentralerna. Det är jag helt övertygad om.
            </seg>
            <seg n="8a3c80bd">
              Socialdemokraterna säger att de gillar valfrihet, men de visar
              det aldrig någonsin i praktiken, tycker jag. Det är inte särskilt
              trovärdigt. Jag efterlyser nu här konkreta besked från Socialdemokraterna
              och Ann Arleklo. Vad menar ni egentligen, och vad vill ni faktiskt
              göra? Vad planerar ni för lagstiftningsändringar som försvårar
              för oss som patienter att välja?
            </seg>
            <seg n="ed82aa86">
              Avslutningsvis, fru talman, måste jag säga någonting om det som
              Agneta Luttropp tog upp här tidigare. Det handlade om aborterna.
              Agneta Luttropp pratade en del om att andra än läkare skulle kunna
              få utföra medicinska aborter. Enligt vad jag känner till är det
              möjligt för läkare att delegera den rätten till barnmorskor, och
              det är något som fungerar ganska väl i dag.
            </seg>
            <seg n="7885a101">
              Dess värre är det inte just det här som står i den reservation
              som Agneta Luttropp yrkade bifall till, utan hon yrkade i stället
              bifall till reservation 15 som handlar om att vi i Sverige ska
              subventionera utländska kvinnors aborter i Sverige, alltså att
              de ska kunna komma hit och få en abort och vi ska betala. Det
              är något helt annat.
            </seg>
            <seg n="30897b2c">
              Vi tycker inte att det finns något behov av att se över abortlagstiftningen
              i dagsläget. Om det vore så att den medicinska och tekniska utvecklingen
              förändrar dagsläget ska initiativet komma från professionen som
              vet hur det faktiskt ser ut.
            </seg>
          </u>
          <note n="55a1baf0">
            Med det, fru talman, vill jag yrka bifall till utskottets förslag
            och avslag på samtliga reservationer.
          </note>
          <note type="speaker" n="62c186e1">
            Anf. 106 JULIA KRONLID (SD) replik:
          </note>
          <u who="julia_kronlid_4ece83" xml:id="i-24b3901e74cae874-2" n="61fc6ca9">
            <seg n="425ea88f">
              Fru talman! Min fråga till Mats Gerdau i Moderaterna är hur han
              försvarar att socialutskottet och regeringen står bakom att vi
              i dag har en praxis vad gäller sena aborter som går i direkt strid
              med abortlagstiftningens krav på att inga aborter får genomföras
              på foster som kan överleva utanför livmodern.
            </seg>
            <seg n="f8a8edd7">
              Att det är problematiskt med sena aborter kan knappast vara något
              nytt för Moderaterna. Redan 1997 fanns en motion underskriven
              av 19 riksdagsledamöter från ditt parti om att praxis för sena
              aborter behövde ändras. Nu har den medicinska utvecklingen gått
              ännu mer framåt. Ett barn som var 21 veckor och sex dagar gammalt
              har kunnat räddas, och samtidigt sker aborter i vecka 21 och vecka
              22. Förra året gjordes 41 aborter i detta tidsintervall av sociala
              skäl, och man får anta att dessa foster var fullt friska.
            </seg>
            <seg n="62b99ade">
              Hur kommer det sig att Moderaterna efter så lång tid fortfarande
              inte fått till stånd en förändring gällande praxis för sena aborter
              och att dagens betänkande inte ens bemöter denna problematik att
              gränsen för tidigast överlevande foster och gränsen för abort
              faktiskt överlappar varandra?
            </seg>
          </u>
          <note type="speaker" n="28feb1ff">
            Anf. 107 MATS GERDAU (M) replik:
          </note>
          <u who="unknown" xml:id="i-a258b4a014add385-7" n="2532cffc">
            <seg n="45e77315">
              Fru talman! Det genomförs många aborter i Sverige i dag. Jag
              tror inte att någon kvinna genomför en abort lättvindigt, utan
              det är ett genomtänkt val varje gång det görs. Jag tycker inte
              att vi ska skuldbelägga de kvinnor som gör det.
            </seg>
            <seg n="07255b17">
              Jag tycker också, som jag sade i mitt anförande, att om det finns
              behov av att ändra abortlagstiftningen ska det bygga på vetenskaplig
              grund och komma från professionen själv. Jag tror inte att vi
              politiker ska tala om när det finns en lämplig gräns eller vilken
              typ av insatser som ska göras.
            </seg>
            <seg n="0dd0fb8a">
              Jag blir lite förvånad, eller kanske ändå inte, över att den
              enda sjukvårdsfråga som Sverigedemokraterna, ett av riksdagens
              partier, lyfter fram här handlar om aborter. Det finns en ganska
              bred flora av sjukvårdsfrågor som är rätt intressanta att diskutera.
              Det är vårdval, det är köer, det är jämlik vård, det är rättvisefrågor
              och det handlar om cancerstrategi och läkemedel, och det har Sverigedemokraterna
              inte en endaste uppfattning om. Jag tycker att det är något märkligt,
              måste jag säga.
            </seg>
          </u>
          <note type="speaker" n="5f266b90">
            Anf. 108 JULIA KRONLID (SD) replik:
          </note>
          <u who="julia_kronlid_4ece83" xml:id="i-24b3901e74cae874-3" n="61fc6ca9">
            <seg n="19ddc71f">
              Fru talman! Vi har väldigt mycket politiska förslag som vi vill
              föra fram när det gäller sjukvården i stort. För att ta del av
              detta är det bara att läsa vår vårproposition som kommer snart
              om våra reformer inom sjukvården!
            </seg>
            <seg n="d8e95fb3">
              Här har vi ett betänkande som berör olika enskilda motioner gällande
              sjukvården, och vi har tre motioner om abortfrågan som vi tycker
              är en viktig fråga och som vi vill lyfta upp. Därmed inte sagt
              att vi inte vill driva en bred politik allmänt sett när det gäller
              sjukvård.
            </seg>
            <seg n="6bb2dab7">
              När det gäller frågan om sena aborter pratar jag inte om att
              skuldbelägga kvinnor. Det handlar om att ha en praxis för abort
              som följer vår svenska lagstiftning. Mats Gerdau säger att vi
              får vänta på vetenskapen och att det är därifrån initiativen ska
              komma, men det är väl lite märkligt om Sveriges riksdag inte ska
              kunna reagera när vi upptäcker att det finns förhållanden i svensk
              sjukvård som inte lever upp till svensk lagstiftning! Det är ju
              fallet när denna praxis att godkänna aborter upp till vecka 22
              ligger kvar samtidigt som det går att rädda foster så tidigt som
              i vecka 21. Gränserna överlappar varandra, och därmed kan det
              förekomma aborter av foster som är livsdugliga.
            </seg>
            <seg n="a8895f73">
              Jag tycker att Mats Gerdau åtminstone kunde ge en kommentar om
              vad han anser om att det förhåller sig så. Vill Mats Gerdau kanske
              upphäva det här livsduglighetskriteriet för att det inte är så
              viktigt?
            </seg>
            <seg n="e49aa311">
              Jag skulle också vilja ha en kommentar om hur Mats Gerdau ser
              på de rapporter som har kommit om foster som lever efter abort.
              Ska vi vänta på att vetenskapen har något uttalande där också,
              eller kan kanske Moderaterna och regeringen faktiskt agera så
              att det sker en förändring av abortlagstiftningen så att inte
              så utvecklade foster ska aborteras?
            </seg>
          </u>
          <note type="speaker" n="3eb77b89">
            Anf. 109 MATS GERDAU (M) replik:
          </note>
          <u who="unknown" xml:id="i-37bf5ab9b71567bb-0" n="2532cffc">
            <seg n="abd390e5">
              Fru talman! Jag tycker att det är ganska allvarliga insinuationer
              från Julia Kronlid här om att massor av läkare i Sverige bryter
              mot svensk lagstiftning när de utför aborter. Jag tror inte riktigt
              att det är så. Om det vore så skulle det vara en fråga för i första
              hand Socialstyrelsen och vårt rättsväsen som ska följa det som
              händer i Sverige. Socialstyrelsen har ju ett tillsynsansvar när
              det gäller att man följer svensk lagstiftning och alltså håller
              den kvalitet och gör på det sätt som våra lagar föreskriver.
            </seg>
            <seg n="e1a56679">
              Julia Kronlid insinuerar att man inte gör det. Jag delar inte
              den uppfattning som Julia Kronlid ger uttryck för.
            </seg>
          </u>
          <note n="ca211d95">
            Ajournering
          </note>
          <note n="033693b0">
            Kammaren beslutade kl. 15.47 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="unknown" xml:id="i-9b9a6e5307cac16c-0" n="2532cffc">
            <seg n="29c454e4">
              Återupptagna förhandlingar
            </seg>
          </u>
          <note n="781063c8">
            Förhandlingarna återupptogs kl. 16.00.
          </note>
          <note n="3b12cad5">
            16 § Beslut om ärenden som slutdebatterats den 12 april
          </note>
          <note n="0f323059">
            Punkt 1
          </note>
          <note n="fa3bd902">
            Punkt 4
          </note>
          <note n="273694ee">
            Punkt 5
          </note>
          <note n="01f5e667">
            Punkt 10
          </note>
          <note n="810f9fda">
            Punkt 13
          </note>
          <note n="4c838851">
            Punkt 16
          </note>
          <note n="203bc32d">
            Övriga punkter
          </note>
          <note n="0f323059">
            Punkt 1
          </note>
          <note n="203bc32d">
            Övriga punkter
          </note>
          <note n="0f323059">
            Punkt 1
          </note>
          <note n="1d635f34">
            Punkt 2
          </note>
          <note n="437a73da">
            Punkt 3
          </note>
          <note n="fd3c342d">
            Punkt 7
          </note>
          <note n="b627e2fc">
            Punkt 8
          </note>
          <note n="203bc32d">
            Övriga punkter
          </note>
          <note n="fcd690b2">
            17 § Beslut om ärenden som slutdebatterats vid dagens sammanträde
          </note>
          <note n="0f323059">
            Punkt 1
          </note>
          <note n="1d635f34">
            Punkt 2
          </note>
          <note n="437a73da">
            Punkt 3
          </note>
          <note n="b627e2fc">
            Punkt 8
          </note>
          <note n="cd774a1f">
            Punkt 11
          </note>
          <note n="262b4bc1">
            Punkt 15
          </note>
          <note n="8b00e860">
            Punkt 17
          </note>
          <note n="808da169">
            Punkt 18
          </note>
          <note n="203bc32d">
            Övriga punkter
          </note>
          <note n="9608be64">
            Punkt 9
          </note>
          <note n="cd774a1f">
            Punkt 11
          </note>
          <note n="203bc32d">
            Övriga punkter
          </note>
          <note n="a9c9b7d7">
            18 § (forts. från 15 §) Hälso- och sjukvårdsfrågor samt tandvårdsfrågor
            (forts. SoU14)
          </note>
          <note type="speaker" n="f4a32e45">
            Anf. 110 EVA OLOFSSON (V) replik:
          </note>
          <u who="eva_olofsson_7c489a" xml:id="i-15e8bbc21de32198-4" n="6daa741b">
            <seg n="7912213a">
              Fru talman! Jag vill egentligen fråga Mats Gerdau samma fråga
              som jag hade förra gången vi debatterade.
            </seg>
            <seg n="fb6d53a3">
              Det finns en grupp människor som lever här i Sverige som saknar
              hälso- och sjukvård. Det är ett oändligt lidande som pågår varje
              dag, när människor har gömt sig därför att de inte har fått asyl
              och av olika skäl väljer den tuffa tillvaro det är att leva gömd,
              eftersom de inte anser sig kunna åka hem. Det är människor som
              är papperslösa.
            </seg>
            <seg n="4ccb23eb">
              Jag har varit på Rosengrenska en gång till. Det är de som på
              ideell basis hjälper papperslösa i Göteborg. Där kommer det hundratals
              människor, vuxna och barn. Många har behov av direkt sjukvård
              och har större problem ibland. Man har också svåra trauman och
              upplevelser som man behöver hjälp med.
            </seg>
            <seg n="9a3ba45a">
              Personer från Rätt till vård-initiativet har varit i utskottet.
              Jag antar att du till skillnad från mig hade möjlighet att vara
              med. Du har lyssnat på alla de synpunkter som man har från läkare,
              sjuksköterskor, tandläkare, socionomer och allt vad det är som
              står bakom Rätt till vård-initiativet.
            </seg>
            <seg n="93e09099">
              Jag vill fråga dig: Är det på väg en rätt till sjukvård även
              för dem? Detta är en viktig mänsklig rättighetsfråga. Vi har fått
              kritik för detta, men det viktigaste är ju alla människor som
              far illa under tiden.
            </seg>
            <seg n="ecd05053">
              Det finns en utredning som inte har gått ut på remiss som innehåller
              bra förslag. Vad händer nu, för att dessa människor ska få den
              rättighet som de ska ha?
            </seg>
          </u>
          <note type="speaker" n="2c8d7eab">
            Anf. 111 MATS GERDAU (M) replik:
          </note>
          <u who="unknown" xml:id="i-a258b4a014add385-8" n="2532cffc">
            <seg n="5a9baf8f">
              Fru talman! Den utredning som finns bereds för närvarande inom
              Regeringskansliet, på Socialdepartementet och andra departement.
              Man arbetar med att ta fram ett komplett underlag som man sedan
              ska kunna skicka ut på remiss. Det är det besked som vi har gett
              tidigare och det besked som gäller fortfarande.
            </seg>
            <seg n="ee600cd7">
              Jag blev glad när Eva Olofsson begärde replik, för då kan jag
              ställa lite motfrågor.
            </seg>
            <seg n="a8119b7f">
              I sitt huvudanförande var Eva Olofsson väldigt skeptisk mot Sankt
              Görans Sjukhus och Capio och det fria vårdvalet, utan att på något
              sätt tala om på vilket sätt det var problem med att Sankt Görans
              Sjukhus drivs som i dag, som det har varit i tio år. Som jag förstår
              är det omvittnat väldigt god kvalitet där. Man ligger, tror jag,
              längst fram i Helsingforss län när det gäller kundnöjdhet, väntetider
              och medicinsk kvalitet. Det finns inga gräddfiler. Det är ingen
              som nekas vård, vilket Eva Olofsson insinuerade inledningsvis.
            </seg>
            <seg n="7e6dd2c0">
              Du får faktiskt utveckla detta lite grann. Handlar det bara om
              ideologiska skäl från en marxist som inte tycker om privat verksamhet,
              eller finns det något annat som är ett sakligt skäl som gör att
              ni inte vill ha mångfald och valfrihet?
            </seg>
            <seg n="ca5cd4b8">
              Det är likadant med vårdvalet i primärvården. Du hävdade att
              det förebyggande arbetet har tagit stryk. Det är möjligt att det
              är så på en del håll. Men det är inte lagstiftningens fel, utan
              det är upp till varje landsting att utforma regelverk som främjar
              förebyggande arbete och besök och att man tar hand om de mest
              sjuka och sådant. Det har ingenting med lagstiftningen att göra.
            </seg>
            <seg n="f2c1917d">
              När oppositionen skriver i sina motioner och reservationer att
              det är omfattande problem med lagstiftningen skulle jag gärna
              vilja ha lite klargöranden. Vad är det för problem med själva
              lagstiftningen?
            </seg>
          </u>
          <note type="speaker" n="18e8c7cf">
            Anf. 112 EVA OLOFSSON (V) replik:
          </note>
          <u who="eva_olofsson_7c489a" xml:id="i-ff091c870a0f8026-2" n="6daa741b" next="i-66627d30a1b603cc-2">
            <seg n="cf8757a0">
              Fru talman! Jag vill återgå till min replik på Mats Gerdau, som
              ändå sitter i regeringen.
            </seg>
          </u>
          <note n="3c5ad1f3">
            (MATS GERDAU (M): Nej, det gör jag inte.)
          </note>
          <u who="eva_olofsson_7c489a" xml:id="i-66627d30a1b603cc-2" n="6daa741b" prev="i-ff091c870a0f8026-2">
            <seg n="caf850cd">
              Man bereder och bereder den här frågan, men under tiden tar barn
              och vuxna stryk. De får inte den sjukvård som de har rätt till.
            </seg>
            <seg n="a29532db">
              Hur länge ska man hålla på och bereda? När kommer det ut? Varför
              kan man inte skicka ut den utredning som finns på remiss? Det
              är ju normalt. Då hade man fått in synpunkter från en himla massa
              håll som man hade kunnat ta med i beredningen.
            </seg>
            <seg n="20260218">
              Det är inget normalt förfarande. Det är en utredning som är bra.
              Den sitter man bereder och låter inte alla möjliga andra instanser,
              som landsting, kommuner, läkarförbund, vårdförbund etcetera, tycka
              till om, för att få in synpunkter, om det finns något som brister
              i utredningen.
            </seg>
            <seg n="df8ccbff">
              Varför ligger man på utredningen? Varför kommer den inte ut?
              Varför ska de här människorna vänta? Det undrar jag, Mats Gerdau.
            </seg>
            <seg n="eeb7cd56">
              Sedan kan jag kort svara dig om det andra, men jag vill att du
              svarar på den fråga som jag ställer till dig i den replik som
              jag tog på dig.
            </seg>
            <seg n="318b71d8">
              Det handlar om hur vi ser på sjukvård efter behov, på jämlik
              sjukvård, på vad skattepengar ska användas till och på vem som
              ska ha makten över sjukvården, om det är valda instanser eller
              om stora riskkapitalbolag ska ge sig in i hälso- och sjukvården.
            </seg>
            <seg n="b13da716">
              Vilken makt kommer de bolagen att få? Man kan se hur Helsingforss
              läns landsting avlövar själva landstinget, den offentliga verksamheten,
              och slår sönder vårdkedjorna. Du frågade. Javisst, gör man det.
            </seg>
            <seg n="ff507836">
              Du sade något väldigt roligt. Först sade du: Okej, här har vi
              en kömiljard, här går det så bra, och det är inga väntetider.
              Men sedan sade du att specialisterna måste privatiseras eftersom
              folk satt hemma och väntade och hade ont och inte kom till doktorn.
              Jag fick inte ihop de två delarna, Mats Gerdau.
            </seg>
            <seg n="d9db456e">
              Självklart handlar det om att vi lägger ut stora akutsjukhus
              som stora företag får. Alla vet att det var jättesvårt för någon
              annan att ta över efter Capio. Den makten vill vi inte ge till
              riskkapitalister, och vi vill också ha skattepengarna till hälso-
              och sjukvården.
            </seg>
          </u>
          <note type="speaker" n="c84bbfb7">
            Anf. 113 MATS GERDAU (M) replik:
          </note>
          <u who="unknown" xml:id="i-a258b4a014add385-9" n="2532cffc">
            <seg n="6a91383a">
              Fru talman! Jag upprepar precis det jag sade alldeles nyss. Frågan
              bereds. Jag tror att underlaget, som vi hade fått från utredningen,
              inte var riktigt komplett. Regeringen bedömer att man behöver
              mer underlag, så att de som ska ta ställning till det här sedan
              får ett bra, gediget och fullödigt underlag, så att de också kan
              ta ställning.
            </seg>
            <seg n="0b6f3df3">
              Från moderat sida tycker vi att det är viktigt att utvidga rätten
              till vård också till fler grupper, precis som vi har sagt tillsammans
              inom Alliansen och tillsammans med Miljöpartiet. Vi tänker inte
              backa från det heller, utan det kommer när det underlaget är klart.
            </seg>
            <seg n="3c9551dd">
              Jag välkomnar att jag åtminstone fick ett svar av Eva Olofsson.
              Det var rätt tydligt. Det är inga kvalitetsbrister som gör att
              man inte vill ha en mångfald i vården och fler vårdgivare, utan
              det är enbart ideologiska skäl som gör att marxister i Vänsterpartiet
              inte ser någonting annat än offentligt driven vård.
            </seg>
            <seg n="b07d6092">
              Vi i vårt parti tycker att det är jätteviktigt med en offentligt
              finansierad vård som är tillgänglig för alla och jämlik för alla.
              Men sedan ska det finnas flera utförare, så att man som patient
              får mer makt.
            </seg>
            <seg n="afd7fa0d">
              Eva Olofsson vill ha mer makt som politiker. Jag tycker att det
              är bra att jag som politiker får lite mindre makt och att medborgarna
              får lite mer makt. Det är det som vi moderater och vi i Alliansen
              står för.
            </seg>
            <seg n="76d6358a">
              Det var ett tydligt och bra klargörande. Tack för det!
            </seg>
          </u>
          <note type="speaker" n="73a5bfca">
            Anf. 114 ANN ARLEKLO (S) replik:
          </note>
          <u who="ann_arleklo_919aeb" xml:id="i-08ad99d5c73199dc-1" n="d3e30142">
            <seg n="511bb5b3">
              Fru talman! Jag begärde replik på Mats Gerdau när vårdgarantin
              kom upp och vårt förslag om patientkontrakt.
            </seg>
            <seg n="e2d09475">
              Vårdgarantin anger inom vilken tid vården ska ges. I september
              2008 lanserade också den borgerliga regeringen den så kallade
              kömiljarden. Tanken med det här delar jag det är ju att få bort
              köerna jag vill ha sagt det. Men vad vi har sett på vägen är att
              det också har uppstått en hel del komplikationer med det här.
            </seg>
            <seg n="70701550">
              Konstruktionen med en kömiljard inbjöd till fiffel med siffror
              för att man skulle kunna nå målet. Jag känner till Region Skåne
              ganska väl. Där fanns det flera olika köer. En del flyttades över
              till en kö som inte var den officiella kön, och då räknades man
              inte, så att säga.
            </seg>
            <seg n="dd5ebbf5">
              Läkare har på senare tid pekat på problemet med att sjukvården
              prioriterar yngre och friskare patienter på bekostnad av kroniskt
              sjuka. Det är nybesöken som, så att säga, ger pinnar.
            </seg>
            <seg n="39e2c966">
              Jag, som själv jobbade inom sjukvården, såg hur remisser som
              hade skickats kom tillbaka. Man bad om att få nya remisser med
              nya datum. Det var för att få bort några månader som de hade legat
              och väntat.
            </seg>
            <seg n="87210cd6">
              Vi har upptäckt med tiden att det fanns en hel del sådana bekymmer.
            </seg>
            <seg n="8c500e82">
              Det här pekar regeringen själv på det kan man se i betänkandet.
              Där säger man att det är viktigt att följa upp den lagreglerade
              vårdgarantins effekter. En fråga som enligt regeringen är särskilt
              relevant att följa berör eventuell förekomst av undanträngningseffekter,
              det vill säga situationer när lägre prioriterade patienter ges
              vård före patienter som har högre prioritet.
            </seg>
            <seg n="ff3dde65">
              Det är utifrån den här diskussionen och det tar jag upp i nästa
              replikskifte som vi lyfter fram förslaget om patientkontrakt.
            </seg>
          </u>
          <note type="speaker" n="0edcaecb">
            Anf. 115 MATS GERDAU (M) replik:
          </note>
          <u who="unknown" xml:id="i-a258b4a014add385-10" n="2532cffc">
            <seg n="01af2396">
              Fru talman! Jag kan hålla med om att det finns tendenser till
              fiffel och fusk. Man skapade nya köer och sådana saker. Men så
              fort vi har fått kännedom om något sådant har vi täppt till hålen.
              Det ska inte vara på det här sättet, utan man ska räkna alla som
              väntar.
            </seg>
            <seg n="85ca4361">
              Jag tänker på så kallad självvald väntan. Vårdgivaren har kanske
              sagt: Visst kan du väl vänta till i september när doktor Karlsson
              är ledig. Så ska det naturligtvis inte vara.
            </seg>
            <seg n="618fb6a9">
              Jag tycker att det finns skäl att se över hur vi ytterligare
              kan skärpa reglerna för att man ska få ta del av kömiljarden.
              Det har vi också gjort under resans gång. Från början var det
              inom tre månader. Nu får man också pengar när man uppfyller det
              här inom två månader. Detta gör vi för att hela tiden korta köerna
              och korta väntetiderna och göra vården ännu mer tillgänglig.
            </seg>
            <seg n="47066376">
              Jag tycker att det finns skäl att fundera över om man också ska
              ta med tiden för diagnostisering. Det handlar alltså om att komma
              till en magnetröntgen och få andra prover tagna, gjorda och analyserade.
              Detta ligger liksom utanför det hela i dag.
            </seg>
            <seg n="f76acfee">
              Visst finns det sådana skäl. Men det förtar inte det stora värde
              som vi har fått med den här kömiljarden, nämligen att vården är
              mycket mer tillgänglig i dag och att köerna är mycket kortare.
            </seg>
            <seg n="e45a579e">
              När Socialdemokraterna styrde pumpade man in miljard efter miljard
              till dem som hade långa köer och långa väntetider. Men det hände
              ingenting, för kravet för att få pengar var att man hade väntetider.
              Nu har vi gjort precis tvärtom. För att få pengar måste du minska
              köerna, och det ger en jätteeffekt.
            </seg>
            <seg n="564255af">
              Det jag funderar på och som jag också frågade om i mitt anförande
              i talarstolen gäller det vårdkontrakt som Socialdemokraterna lanserar
              här. Det ska bygga på att man kommer överens. Vad händer om man
              inte gör det, om man inte vill vänta ett halvår på en operation
              och om man inte vill ha den vårdgivare som landstinget pekar ut?
              Vem har makten i slutändan? Är det vårdgivaren, eller är det den
              enskilda patienten?
            </seg>
          </u>
          <note type="speaker" n="65ad93ec">
            Anf. 116 ANN ARLEKLO (S) replik:
          </note>
          <u who="ann_arleklo_919aeb" xml:id="i-08ad99d5c73199dc-2" n="d3e30142">
            <seg n="fcce5506">
              Fru talman! Ett problem med dagens vårdgaranti är att det är
              väntetid vid varje undersökning, varje besök eller varje behandling.
              Det är inte den sammanlagda väntetiden vi pratar om. Men för patienten
              eller individen, eller vad vi kallar det, är det viktigt med den
              sammanlagda tiden. Det är det som det handlar om för den enskilda
              personen.
            </seg>
            <seg n="8a06b21d">
              Det vi föreslår är ett patientkontrakt som omfattar alla delar
              i hälso- och sjukvården, besök och undersökningar, röntgen och
              remisser.
            </seg>
            <seg n="8c0ffe5f">
              Mats Gerdau var själv inne på att vissa delar kanske kunde plockas
              in i vårdgarantin. Det känns bra att vi möts lite grann.
            </seg>
            <seg n="b5306e7e">
              I det här kontraktet, som jag ska precisera, ska det finnas en
              tidsplan för remisser, återbesök och eventuella behandlingar.
              Det handlar om att övergången mellan olika vårdenheter fungerar.
              Och patienten ska inte själv behöva vara den som ringer runt till
              olika vårdgivare eller kökanslier.
            </seg>
            <seg n="d418006e">
              Jag som har varit sjukskriven i två månader från utskottet vet
              hur mycket tid man lägger på att hålla på och ringa runt för att
              man inte får besked.
            </seg>
            <seg n="abecd772">
              Det ska finnas kontaktpersoner. Man ska veta vem man ringer,
              för det är inte patienten som aktivt ska vara den som ska gå runt
              och handla på den här sjukvårdsmarknaden.
            </seg>
            <seg n="9f57dccd">
              Vi tror att det här gör att vi faktiskt får en betydligt bättre
              sjukvård och en humanare sjukvård för patienterna.
            </seg>
          </u>
          <note type="speaker" n="0d3a8723">
            Anf. 117 MATS GERDAU (M) replik:
          </note>
          <u who="unknown" xml:id="i-a258b4a014add385-11" n="2532cffc">
            <seg n="c98b359a">
              Fru talman! Jag noterar en sak. Trots att Ann Arleklo har haft
              två gånger på sig tog hon inte chansen att svara på: Vem har makten
              om man inte kommer överens?
            </seg>
            <seg n="31573f11">
              Men det är för att hon inte vågar tala om att det är politikerna
              och landstinget som ska ha makten. Patienterna ska inte få mer
              makt när Socialdemokraterna får regera. Det är det som är så tråkigt
              med det hela.
            </seg>
            <seg n="236402e4">
              Det är tråkigt att ni inte vågar vara tydliga med att det är
              detta ni faktiskt vill och står för.
            </seg>
            <seg n="533b7c3c">
              Jag tycker förvisso att det är viktigt, precis som Ann Arleklo
              säger, att den sammanlagda vårdtiden ska vara kort. Men det vet
              man ju inte när man söker doktorn för första gången. Du vet ju
              inte vad det är för åkomma eller för sjukdom du har. Därför tycker
              jag att det känns rätt viktigt att du vet, innan du går till husläkaren
              eller till vårdcentralen, att du ska få kontakt första dagen.
              Uppfattar läkaren att du behöver komma till en specialist ska
              det ske inom en viss kort tid. Uppfattar specialisten sedan att
              du behöver en behandling, en operation eller någonting annat ska
              det inte ta alltför lång tid. Med det här vet man, som sagt, kanske
              inte alltid från början.
            </seg>
            <seg n="d48094ca">
              Det vi gör är att vi hela tiden skärper reglerna för kömiljarden
              och vårdgarantin, så att patienter får en så kort väntan som möjligt
              från början till slut.
            </seg>
            <seg n="cb0e7c44">
              Tyvärr har inte Socialdemokraterna bidragit någonting till det
              här. Ni har inga konkreta förslag på hur det ska bli bättre. Det
              här kontraktet kanske låter fint. Men vad händer om man inte blir
              överens? Hela upplägget är att vården och patienten ska komma
              överens. Vad händer om man inte gör det? Där är Ann Arleklo och
              Socialdemokraterna helt svarslösa, för de vill fortfarande att
              landstinget ska ha makten och få bestämma. Det tycker jag är jättetråkigt.
              Vi moderater tycker inte att det ska vara på det sättet i alla
              fall, kan jag säga.
            </seg>
          </u>
          <note type="speaker" n="02915271">
            Anf. 118 BARBRO WESTERHOLM (FP):
          </note>
          <u who="barbro_westerholm_2d1903" xml:id="i-b0f77bf7755ca4fa-8" n="c9935f04">
            <seg n="4cbe56e1">
              Fru talman! Det är precis som Mats Gerdau inledde med att säga.
              Det här är ett motionsbetänkande, och det spretar.
            </seg>
            <seg n="c677ee96">
              Jag vill först säga några allmänna ord. Jag är stolt över det
              arbete som Folkpartiet och de andra tre allianspartierna bedriver
              inom det här området. Det händer väldigt mycket.
            </seg>
            <seg n="76b7b592">
              Det som vi också tog upp i samband med läkemedelsbetänkandet
              är att vi försöker komma till rätta med problem. Det gäller till
              exempel vårdköer och när vi startar en sådan aktivitet som kömiljarden.
              Då följer vi hela tiden resultaten och rättar till problem när
              vi finner sådant som Ann Arleklo var inne på. Jag tänker på det
              som hände i Skåne, hur man försökte komma åt pengarna genom att
              ordna om i de här köerna.
            </seg>
            <seg n="105300cd">
              Det vi naturligtvis arbetar för är hälso- och sjukvård efter
              behov. Vi arbetar även för jämlik vård, och där ser vi tyvärr
              i dag att det finns en åldersdiskriminering. Det finns också problem
              med att män och kvinnor behandlas olika. Sådant arbetar vi vidare
              för att komma till rätta med, och får vi nu den lag mot åldersdiskriminering
              som är på gång är den ett redskap i det sammanhanget.
            </seg>
            <seg n="0a377c0a">
              Vi arbetar för kvalitet. Den solidariska finansieringen är grunden,
              men utförandet kan ske i både offentlig och privat regi.
            </seg>
            <seg n="8305aef5">
              Väldigt viktigt är också patienternas självbestämmande, vilket
              även Mats Gerdau var inne på. Det är patienten som bestämmer över
              vad han eller hon vill ta emot och inte. Det är väldigt viktigt
              att självbestämmandet finns med under hela livsresan, ända till
              livets slutskede där vi har exempel på att ingrepp har förvandlats
              till övergrepp, som Daniel Brattgård brukar uttrycka det. Det
              sker en självrannsakan inom vården när det gäller att efterhöra
              vad den enskilde känner är till nytta.
            </seg>
            <seg n="0b38f8fe">
              En del motioner handlar om det som landsting och kommuner har
              ansvar för, men det finns en frustration över att det inte alltid
              går så fort eller åt riktigt rätt håll. Det är dock tillsynsmyndigheten
              Socialstyrelsen som har ett stort ansvar för att rätta till detta.
            </seg>
            <seg n="edc7591d">
              Regeringen har gjort en rad insatser för att stärka patientens
              ställning. Här kommer LOV in som ett viktigt instrument. Den inrymmer
              faktiskt det som Socialdemokraterna tar upp, nämligen certifiering.
              Man lägger en ribba, och den ska man vara över för att kunna arbeta
              inom ramen för LOV. Här är det så att landsting och även kommuner
              måste lära sig att på ett bra sätt formulera vilka krav och certifieringsgrader
              som behövs. Här finns en hel del arbete på gång.
            </seg>
            <seg n="a3e7d321">
              När det gäller patienträttigheterna och den tidsplanerade vårdkedjan
              har vi en utredning på gång som kommer in på frågan. Men det är
              inte alldeles enkelt att från början säga att detta kommer att
              ta så och så många dagar. Det beror ju väldigt mycket på vilken
              diagnos man kommer fram till. Man har en patient som kommer till
              primärvården med ett symtom, och så ska man då försöka hitta orsaken
              till det. Vad som sedan ska göras beror på vilken diagnos det
              handlar om, och det kan ta olika lång tid. Det som är det viktiga
              är att det är ett flyt i åtgärderna, insatserna och diagnostiken.
            </seg>
            <seg n="7a059782">
              Tillsynen har skärpts. Patientsäkerhetslagstiftningen är väldigt
              viktig i det sammanhanget. Socialstyrelsen har fått ökade resurser.
              Från Folkpartiets sida menar vi att hela arbetet med tillsynen
              bör lyftas över i en egen myndighet, eftersom det har blivit en
              sådan omfattning på det hela. När det gäller syndabocksletandet
              vill jag understryka att när det handlar om systemfel är det det
              man ska fokusera på. Sedan finns det en och annan som inte är
              en bra vårdgivare, och det ska man naturligtvis också komma åt.
            </seg>
            <seg n="ca6ecfce">
              Vad gäller Missbruksutredningen har remissvaren kommit in, och
              de spretar. Regeringskansliet har sorterat upp dem utifrån olika
              inriktningar, och arbete pågår för att se vilka förslag som ska
              läggas fram till riksdagen. Det finns naturligtvis olika synpunkter
              från kommun- och landstingssidan om huvudmannaskap och sådant,
              men jag är övertygad om att denna utredning kommer att landa i
              bra förslag.
            </seg>
            <seg n="2685cb29">
              Det finns en motion om livets slutskede som har ett eget avsnitt
              här. Där har Socialstyrelsens föreskrifter om livsuppehållande
              behandling varit väldigt viktiga. En människa som har legat i
              respirator i många år ska efter noggrann utredning kunna få sin
              vilja igenom om man vill avsluta den behandlingsinsatsen.
            </seg>
            <seg n="25310397">
              I det här sammanhanget är det också väldigt viktigt med den ställföreträdarutredning
              som är på väg att komma i gång. I det sammanhanget vill jag bara
              säga ett par ord om självmord. Som jag också har sagt tidigare
              i kammaren är begås en fjärdedel av självmorden av människor över
              65 år. Just i dag på morgonen fick jag några artiklar som tar
              upp självmord i anslutning till att man har fått en cancerdiagnos.
              Tidigare har det funnits arbeten om ALS och Huntingtons sjukdom.
              Det är oerhört viktigt att vi blir medvetna om att dessa patienter
              behöver särskilt stöd när de just har fått sin diagnos.
            </seg>
            <seg n="790cb388">
              I ett tidigare inlägg togs det här med aborterna upp. Jag har
              upplevt en tid när vi inte hade den svenska abortlagen. Jag har
              funnits vid obduktionsbordet med kvinnor som har avlidit som en
              direkt följd av en illegal abort och kvinnor som hoppat från nionde
              våningen därför att man inte såg någon annan utväg när man hade
              blivit ofrivilligt gravid.
            </seg>
            <seg n="a0ee7b6e">
              Nu överskrider jag mina åtta minuter, men jag måste ändå understryka
              att den abortlag som vi har i Sverige innebär att vi inte ser
              några illegala aborter. Barn kommer till världen önskade. Kvinnor
              föder de barn de har önskat. De av er som hörde Alf Svensson i
              Godmorgon, världen! i söndags fick också en redovisning av hur
              han förändrade sin syn på aborter när han hade varit biståndsminister
              och sett ute i världen konsekvenserna av de olika ländernas brist
              på bra abortlag.
            </seg>
            <seg n="82f239ae">
              Den svenska lagen är så utformad att kvinnan själv bestämmer
              om hon kan ta ansvar för ett barn, och det finns lämpliga tidsgränser.
              När vi kommer till de mycket sena aborterna har Folkpartiets ledamot
              i Rättsliga rådet just berättat för mig att de beslut man tar
              om sena aborter handlar om svårt missbildade barn. Det är viktigt.
            </seg>
            <seg n="0da5ea3d">
              När det gäller det här med 21 veckor och så vidare pågår bland
              barnläkare en diskussion om hur de barn som föds mycket tidigt
              kan gå ett bra liv till mötes. Är det kanske vård i livets slutskede
              vi ska ge de här barnen? Det finns nämligen en rad barn som tyvärr
              går vidare till ett liv med mycket, mycket svåra handikapp utan
              något medvetet liv. Precis som Mats Gerdau sade måste professionen
              få diskutera detta vidare för att komma fram till vilka riktlinjer
              man ska ha i det här sammanhanget.
            </seg>
            <seg n="6cae775e">
              Nu har jag överskridit min tid med två minuter, men varav hjärtat
              är fullt och så vidare. Jag yrkar bifall till utskottets förslag
              i betänkandet och avslag på reservationerna.
            </seg>
          </u>
          <note n="fc047ddc">
            I detta anförande instämde Anna Steele (FP).
          </note>
          <note type="speaker" n="7acc626a">
            Anf. 119 EVA OLOFSSON (V) replik:
          </note>
          <u who="eva_olofsson_7c489a" xml:id="i-15e8bbc21de32198-5" n="6daa741b">
            <seg n="9d0dac6a">
              Fru talman! Först vill jag instämma i allt det du sade om rätten
              till abort, Barbro. Jag kan instämma i det Mats Gerdau sade också.
              Jag tycker att det är väldigt viktigt att vi har kvar kvinnors
              rätt till abort och att barn ska födas önskade.
            </seg>
            <seg n="ddbb374c">
              Jag skulle egentligen vilja ställa samma fråga till dig som till
              Mats Gerdau, om rätt till sjukvård för papperslösa och flyktingar.
              Jag tycker inte att jag har fått något svar från Mats Gerdau mer
              än att man bereder och bereder. Det är egentligen en skam att
              vi har det som vi har det, att de här människorna inte har rätt
              till sjukvård.
            </seg>
            <seg n="3df89cec">
              En del landsting har tagit det här beslutet på egen hand, men
              även där landstinget har tagit beslutet är det väldigt mycket
              som sker på ideell basis och många människor som inte får den
              sjukvård de ska ha över huvud taget.
            </seg>
            <seg n="b436da53">
              När kommer det ett förslag som ger gömda och papperslösa rätt
              till hälso- och sjukvård?
            </seg>
          </u>
          <note type="speaker" n="c1b5fcbc">
            Anf. 120 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-b0f77bf7755ca4fa-9" n="c9935f04">
            <seg n="17a803c7">
              Fru talman! Jag svarar Eva Olofsson som jag svarade vid en tidigare
              debatt att Folkpartiet vill att den här utredningen ska ut på
              remiss. Vi driver på och vi driver på. De signaler jag får är
              att det går framåt i Regeringskansliet, men jag kan inte ge några
              tider.
            </seg>
            <seg n="b789ec2b">
              Jag ser samtidigt att landsting efter landsting på eget initiativ
              inför den här möjligheten. Det tycker jag är utmärkt utifrån en
              mänsklig utgångspunkt, men också för att vi då får mer och mer
              fakta om vad det här egentligen kostar. Det finns en kostnadsberäkning
              i utredningen. Den har ifrågasatts, men det finns andra som säger
              att den är korrekt. Det är en ganska liten kostnad i förhållande
              till vad hela hälso- och sjukvården kostar. Det är det svar jag
              kan ge Eva Olofsson i dag.
            </seg>
          </u>
          <note type="speaker" n="08953b7d">
            Anf. 121 EVA OLOFSSON (V) replik:
          </note>
          <u who="eva_olofsson_7c489a" xml:id="i-15e8bbc21de32198-6" n="6daa741b">
            <seg n="412734ee">
              Herr talman! Jag bor ju i ett landsting, Västra Götaland, som
              har infört rättigheter, men så länge vi inte har en tydlig nationell
              rättighet kan vi ändå konstatera att det finns en rädsla för att
              personalen inte ska förstå och känna till. Människor blir ibland
              fel bemötta och de vågar inte riktigt. Fortfarande är det så att
              de ideella, som Läkare i världen och Rosengrenska, för i Helsingfors
              har landstinget också tagit det beslutet, bedriver en väldigt
              stor del av den sjukvård som de här människorna behöver och har
              rätt till.
            </seg>
            <seg n="60b39d39">
              Jag hoppas verkligen att den rätten kommer. Det blir många gånger
              en kostnad av att inte ha rätten till sjukvård. Det händer ju
              att människor får sjukvård i ett alldeles för sent skede därför
              att de inte fångas upp av den ordinarie sjukvårdsapparaten. Jag
              hoppas verkligen att rätten till sjukvård kommer och att man faktiskt
              ser på den kostnaden också.
            </seg>
            <seg n="ccf68413">
              Sedan skulle jag vilja ställa frågan om de patienter som har
              ME. Det är en grupp som är väldigt hårt drabbad i dag. Jag känner
              personligen människor som har drabbats av den här sjukdomen och
              vet att man har tvingats utomlands för att få den specialisthjälp
              man behöver. Och jag vet att den enhet i Helsingfors som har startat
              har fått en lång kö med en gång. De kan inte ta emot alla som
              inte har kunnat tas om hand av sjukvården i övrigt.
            </seg>
            <seg n="77595ad9">
              Jag vet av de mejl jag har fått att man hade väldigt stora förväntningar
              på att fler partier än Vänsterpartiet skulle säga någonting i
              den här frågan. Jag har fått förklara för många att en motion
              inte innebär att förslaget går igenom i riksdagen utan att man
              uppmärksammar frågan. Men jag skulle vilja ställa frågan till
              dig, Barbro Westerholm: Vad tycker Folkpartiet och du att man
              ska göra för dem som har drabbats av ME?
            </seg>
          </u>
          <note type="speaker" n="8dabe6fc">
            Anf. 122 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-b0f77bf7755ca4fa-10" n="c9935f04">
            <seg n="dfeb4574">
              Herr talman! Folkpartiet som sådant har inte diskuterat frågan.
              Själv håller jag på och läser in mig på den. Det här är ett reellt
              problem och det här är patienter som är illa ställda därför att
              sjukvården kan för lite och inte tar, skulle jag vilja säga, deras
              problem på allvar.
            </seg>
            <seg n="6de08e7b">
              Det som gör mig beklämd när jag nu läser in mig på det hela är
              att det inte är någon bra prognos. Man har inte hittat någon riktigt
              bra behandlingsmetod. Det gör att det också måste till forskningsresurser
              här för att finna orsaken. Sjukdomen kommer tydligen i anslutning
              till infektioner som följs av en sådan här abnorm trötthet.
            </seg>
            <seg n="8581b794">
              Hur man ska behandla är inte klart, men det är väldigt bra att
              det är fler och fler läkare som börjar intressera sig för den
              här sjukdomen. På det sättet kan vi också få mer kunskap om hur
              man ska kunna lägga upp en strategi för hur patienten ska kunna
              leva ett bra liv med sjukdomen så länge vi inte hittar någon bra
              behandling för den. Mer än så kan jag faktiskt inte säga i dag,
              men det är vad jag tycker just nu.
            </seg>
          </u>
          <note type="speaker" n="97cc1637">
            Anf. 123 JULIA KRONLID (SD) replik:
          </note>
          <u who="julia_kronlid_4ece83" xml:id="i-24b3901e74cae874-4" n="61fc6ca9">
            <seg n="530b67ac">
              Herr talman! Barbro Westerholm lyfte fram problematiken med illegala
              aborter. Då vill jag säga att det inte är så att vi på något sätt
              vill omöjliggöra aborter i Sverige. Vi vill ha fri abort till
              vecka 12 och efter en prövning upp till vecka 19. Möjligheten
              till abort ska självklart fortfarande finnas, men vi vill att
              det ska vara en rimlig abortlagstiftning som tar hänsyn till olika
              aspekter av abortfrågan. Då tycker jag att vi bör diskutera sena
              aborter utifrån den medicinska utveckling som har skett när det
              gäller att rädda barn väldigt tidigt.
            </seg>
            <seg n="3034ac55">
              Barbro Westerholm sade i sitt anförande att de aborter som görs
              sent i graviditeten rör sig om svårt handikappade barn. Då undrar
              jag om Barbro Westerholm lyssnade på det jag framförde i mitt
              anförande. Enligt en utredning som riksdagens utredningstjänst
              har gjort, där man har gått igenom de beslut som har tagits i
              Abortnämnden, en del av Rättsliga rådet, har det framkommit att
              det förra året gjordes 41 aborter mellan vecka 21 och 22 av sociala
              skäl, där det alltså inte förelåg några fosterskador. Då undrar
              jag vad Barbro Westerholm har för kommentar till det.
            </seg>
            <seg n="17adf4a2">
              Det jag vill framhålla är just problematiken när det görs aborter
              av fullt friska foster vid nästan exakt samma tidpunkt som det
              också går att rädda barn. Barbro Westerholm sade att vi ska ta
              hänsyn till att de här barnen kan bli svårt handikappade, men
              det är inte så att alla blir det. Det finns de som räddas väldigt
              tidigt, som i vecka 22, som kan leva fullt normala liv också.
            </seg>
          </u>
          <note type="speaker" n="37e2bbdd">
            Anf. 124 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-b0f77bf7755ca4fa-11" n="c9935f04">
            <seg n="e99609b1">
              Herr talman! Först och främst är det för tidigt att stanna vid
              tolfte veckan. Människor har ju rätt till fosterdiagnostik. Även
              om man kan få fram tidigare och tidigare om det är ett skadat
              foster eller inte är det mellan den tolfte och den artonde veckan
              som diagnoserna i stor utsträckning ställs. Kvinnor och par måste
              själva ha rätt att välja om de vill gå igenom fosterdiagnostik
              eller inte och sedan bestämma sig för om de vill fortsätta graviditeten
              eller inte. Det ska inte samhället gå in och ha synpunkter på.
              Det är deras val. Det är deras självbestämmande som ska gälla.
              Vården ska ställa upp och stödja dem oavsett vilket beslut de
              tar. Det här är oerhört viktigt för att vi ska ha en mänsklig
              vård där man ska känna sig trygg.
            </seg>
            <seg n="887f5532">
              När det gäller de sociala skälen måste man gå bakom varje individuellt
              fall för att se vad som ligger bakom de beslut som har tagits
              och inte se på statistiken. Jag vet, för jag har gjort analyser
              vid tidigare tillfällen när den här diskussionen har kommit upp,
              att det här är extremt bekymmersamma fall. Det är människor i
              en väldigt svår situation. Det var alltså 41, sade du, förra året.
              Det är alltså väldigt få fall det handlar om.
            </seg>
            <seg n="b0302b6c">
              Det som jag tycker är det viktigaste att vi diskuterar är hur
              vi förebygger att man blir oönskat gravid. Där är Socialstyrelsen,
              Smittskyddsinstitutet och Folkhälsoinstitutet på G.
            </seg>
          </u>
          <note type="speaker" n="55581a17">
            Anf. 125 JULIA KRONLID (SD) replik:
          </note>
          <u who="julia_kronlid_4ece83" xml:id="i-24b3901e74cae874-5" n="61fc6ca9">
            <seg n="bfe8bd9f">
              Herr talman! Vi vill ju att aborter fortfarande ska vara möjliga
              efter vecka 12, men efter en prövning. Huruvida man efter en fosterdiagnos
              ska bestämma om man ska göra abort eller inte får ske efter en
              bedömning utifrån hur de här synnerliga skälen ska vara. En sådan
              bedömning sker redan i dag mellan vecka 18 och vecka 22. Men vad
              gäller fosterdiagnostiken kan jag fråga tillbaka om Barbro Westerholm
              tycker att det är rimligt att man genom fosterdiagnostik ska kunna
              få reda på kön och sedan göra abort fritt på grund av att det
              är en flicka. Det är möjligt med dagens abortpraxis.
            </seg>
            <seg n="f35c5f26">
              Jag vill framhålla att även om det föreligger väldigt tunga skäl
              har vi ändå en abortlagstiftning som talar om att vi inte ska
              göra aborter på livsdugliga foster. Det är den huvudlinje som
              jag har velat föra fram i dag. Om det är friska foster där det
              sker av sociala skäl kan de vara livsdugliga. Det är den aspekten
              jag vill föra fram. Då hade det kanske varit möjligt att göra
              aborten tidigare i stället.
            </seg>
            <seg n="d9fc1541">
              Gällande förebyggande arbete lyfter utskottet fram att man vill
              förebygga oönskade graviditeter. Det är absolut jätteviktigt,
              och jag skriver under på det. Men jag undrar hur Barbro Westerholm
              ser på det som vi har framfört i vår motion om att också gå till
              botten med bakomliggande orsaker. När en kvinna står inför en
              abort kan det vara så att hon på grund av olika yttre omständigheter
              upplever en press utifrån. Vi har hört historier om kvinnor som
              har känt sig pressade från anhöriga, vårdpersonal och myndigheter,
              som anser att det bästa beslutet nog vore att göra abort. Man
              lägger den pressen på kvinnan. Borde man inte utreda hur det är
              med det, så att vi bättre kan stötta kvinnor som vill föda sitt
              barn men har svåra omständigheter?
            </seg>
          </u>
          <note type="speaker" n="baf5b17e">
            Anf. 126 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-b0f77bf7755ca4fa-12" n="c9935f04">
            <seg n="08b2fc08">
              Herr talman! Kön är inte giltigt skäl för abort. Men detta står
              mot kvinnans eget val. Det förs en diskussion om detta inom läkarkåren.
              Ingen vill abortera på grund av kön. Men det är en fråga som är
              mer aktuell i andra länder än i Sverige.
            </seg>
            <seg n="dc66d11e">
              När det gäller kvinnor under press handlar det i så fall om undantagsfall.
              Vi lever i ett land där det inte är någon enkel sak för en kvinna
              att gå och göra en abort. Det är väl överlagt och övertänkt. Det
              är snarare den brottningskamp man har inom sig själv innan man
              tar beslut som är det svåra. Yttre press är inte skälet här.
            </seg>
          </u>
          <note type="speaker" n="12cc0f38">
            Anf. 127 RICKARD NORDIN (C):
          </note>
          <note n="0946e95f">
            Herr talman! Jag skulle vilja börja med att yrka bifall till
            förslaget i betänkandet i dess helhet och avslag på motionerna
            och reservationerna.
          </note>
          <u who="lise_nordin_7a122f" xml:id="i-e982493097e76cd6-0" n="8b36af6f" prev="i-b41d0ee6f26016d0-0">
            <seg n="0d0ed49f">
              Är det någon som kommer ihåg hur det såg ut i Sverige i januari
              2006? Man blev tilldelad en vårdcentral. Tyckte man inte om personalen
              var det bara att bita ihop eller stanna hemma. Min mormor kunde
              inte välja vem som skulle komma hem till henne med mat och annan
              hemtjänst. När jag fick pollenbesvär på våren kunde jag inte titta
              in i min Icabutik ett par hundra meter hemifrån, utan fick snällt
              ta mig till ett apotek, som ofta hade stängt. När jag skadade
              mitt knä visste jag att jag kunde få vård, men jag hade ingen
              aning om hur länge jag skulle få vänta. Att det skulle ta ett
              och ett halvt år till operation i Göteborg visste varken jag eller
              sjukvården, för ingen hade koll, och ingen mätte köerna.
            </seg>
            <seg n="ea726d7e">
              Under Alliansens första mandatperiod sjösatte vi flera stora
              reformer för att råda bot på de problem vi upplevde. Vårdvalet
              gjorde att jag kan välja den vårdcentral som passar mig bäst,
              inte bara den som ligger närmast mitt hem. Jag går dit där jag
              känner mig nöjdast och där det är lättast att få tider. Genom
              lagen om valfrihet kan min mormor nu välja om hon vill att kommunen
              eller någon annan ska utföra hemtjänsten, även om hon nyligen
              har flyttat till ett äldreboende. När gräspollensäsongen drar
              i gång behöver jag inte bekymra mig om jag glömt mina allergipiller
              hemma när jag åker på scoutläger, för jag kan titta in på närmaste
              bensinmack. Och jag vet hur lång tid det skulle ta om jag skadade
              knät igen. Tack vare kömiljarden och tillgänglighetssatsningar
              vet jag dessutom att jag inte skulle behöva vänta lika länge.
            </seg>
            <seg n="7e441c22">
              Alla reformer är dock inte perfekta. Det är bäst att erkänna
              det med en gång. Det finns detaljer som borde ordnas, lösas eller
              utredas mer. 24-timmarsregeln pratade vi om tidigare. Tidigare
              i debatten nämndes också de undanträngningseffekter som kömiljarden
              eventuellt har skapat och som det är säkert bra att utreda vidare.
              Det går att förfina och justera de instrument som vi infört.
            </seg>
            <seg n="7a7d5eff">
              Det gäller att komma ihåg att detta är stora reformer. Man kan
              inte tro att man gjort något perfekt från början. Tror man det
              har man tagit sig vatten över huvudet och kommer snart att drunkna
              i problem. Med ödmjukhet, tålamod och stolthet kan vi däremot
              vara glada över de framsteg som vi faktiskt har gjort. Samtidigt
              ska vi spetsa till dem ytterligare för att inte bara flyta utan
              också sväva fram.
            </seg>
            <seg n="0262744a">
              Det är också viktigt att bredda de reformer som är genomförda.
              Kraven på kömiljarden ska givetvis gradvis öka, och motsvarande
              system har införts och utökats när det gäller patientsäkerhet.
            </seg>
            <seg n="5f6a0155">
              Vi i Centerpartiet är också glada för Missbruksutredningen. Vi
              tycker att sjukvården verkligen bör ha det samlade ansvaret för
              missbruksbehandlingen. Alla som är fast i ett missbruk ska givetvis
              få individuell behandling med vetenskapliga och beprövade metoder.
            </seg>
            <seg n="89e3f1cd">
              Herr talman! Jag såg för inte så länge sedan Håkan Juholt. Han
              rasade mot privatiseringar och vinster i vården. Han ville omreglera
              och påreglera. Nu vill Stefan Löfven enligt uppgifter som jag
              läst nyligen till och med ha privata vårdföretag. Han vill överlåta
              åt kommunerna att själva organisera sin vård. Han kan till och
              med tänka sig att sälja sjukhus, trots att man hade en extremt
              aggressiv kampanj från Socialdemokraterna inför omvalet i Västra
              Götaland där man hotade med att det var just detta som borgerligheten
              ville.
            </seg>
            <seg n="4d3aa942">
              Hur ska Socialdemokraterna ha det egentligen? När svänger vindflöjeln
              nästa gång? Jag tror att den som vill ha verklig valfrihet och
              möjlighet att själv bestämma vem som ska behandla en gör klokt
              i att rösta på Alliansen nästa gång, innan S byter både partiledare
              och åsikt igen.
            </seg>
            <seg n="466f66ab">
              För oss i Centerpartiet är det nämligen kvalitet och inte upplåtelseform
              som är det viktigaste. Den bredd som uppstått sedan vårdvalet
              infördes har enligt Konkurrensverket visat att både de privata
              och de offentliga vårdcentralerna har blivit bättre.
            </seg>
            <seg n="467d6486">
              Samtidigt måste man understryka att de vårdskandaler som skett
              inom både offentligt och privat driven vård inte är acceptabla.
              Det behövs bättre uppföljning och granskning av vårdgivare. Det
              behövs också bättre kunskap hos dem som upphandlar och köper in
              vård inom kommuner och landsting. De måste få större stöd och
              bättre kompetens och våga ställa kvalitetskrav, för det är där
              vården börjar: hos den som bestämmer vilken vård som ska upphandlas.
            </seg>
            <seg n="9ecb270b">
              I den tidigare debatten talade jag mycket om vårdskador, men
              det tål att upprepas: Vårdskador som går att undvika är så förbaskat
              onödiga! De skapar lidande för patienten och en kostnad för landstingen.
              Det talas alltför ofta om att sjukhusen har svårt att få resurserna
              att räcka till. Visst sjutton blir det så om en stor del av resurserna
              används för att behandla människor som blivit sjuka av att vara
              på sjukhuset eller äta medicin! Sjukvården behöver medel, men
              en stor del av det behovet kan tillgodoses om vi bekämpar det
              onödiga lidande som vårdskador medför.
            </seg>
            <seg n="3917cbb5">
              Jag vill också sticka in en liten passus om sjukvårdens miljökonsekvenser.
              Det handlar om läkemedelsutsläpp som påverkar både djur och växter.
              Jag vet att exempelvis Centerpartiet i Helsingforss län framgångsrikt
              har drivit kampanjer mot lustgasutsläpp. Det är också viktigt
              att alla delar av vårt samhälle hjälps åt i kampen för en giftfri
              och ren miljö. Här måste sjukvården lyfta sig ett snäpp.
            </seg>
            <seg n="f5d770cf">
              Jag är glad att de papperslösas situation har lyfts fram tidigare
              i debatten. Jag har precis som Eva Olofsson besökt Rosengrenska
              stiftelsen i Göteborg och sett vilket fantastiskt arbete de utför.
              Exempel finns över hela landet. Men det är ett arbete som inte
              borde behöva göras. Alla människor bör ha samma möjligheter till
              vård på lika villkor. Därför jobbar vi i Centerpartiet för att
              den utredning som nu bereds snarast ska ut på remiss, så att vi
              kan få till en lagstiftning på det här området.
            </seg>
            <seg n="5bce9f22">
              Precis som med apoteken vill Centerpartiet ha en trygg samhällsservice
              över hela landet. Det är därför viktigt att minska de skillnader
              som finns i vårdkvalitet. Det är varken rimligt eller acceptabelt
              att bostadsorten ska avgöra vilka behandlingar som erbjuds. Vi
              i Centerpartiet vill öka valfriheten. Vi vill att det ska bli
              möjligt att välja inte bara vilken vårdcentral, utan även vilket
              sjukhus, vilket landsting och till och med vilket land man ska
              få sin vård i.
            </seg>
            <seg n="76e280e5">
              Jag kan fortsätta att lyfta fram reformer och förslag som regeringen
              planerar, gör och har gjort: cancerstrategin, den nationella läkemedelsstrategin,
              it i vården, innovationer i vården, organdonationer, Missbruksutredningen,
              vaccinationsprogram och så vidare. Men jag vill stanna här och
              konstatera att det är en omfattande hälso- och sjukvårdspolitik
              som vi har från Alliansens sida. Det är en politik att glädja
              sig över och vara stolt över.
            </seg>
          </u>
          <note type="speaker" n="88f6afed">
            Anf. 128 ANDERS ANDERSSON (KD):
          </note>
          <u who="anders_andersson_dc6ae0" xml:id="i-09525fb7f411764f-1" n="474f7f3c">
            <seg n="31ee4516">
              Herr talman! När man blickar tillbaka fem år och gör en jämförelse
              mellan Sverige år 2006 och nu kan man se att oerhört mycket har
              hunnit hända inom hälso- och sjukvården. Det har skett en utveckling
              inom hälso- och sjukvården där patientens makt och patientens
              rättigheter har stärkts, där vårdval har införts, där vårdköerna
              har halverats, där vårdgaranti har införts, där patientsäkerhetsarbetet
              har satts i fokus, där psykiatrin har fått ett lyft och där statens
              anslag till tandvården har fördubblats. Där har det skett en hundraprocentig
              ökning under perioden. De grupper som sällan går till tandläkaren
              får dessutom ett särskilt stöd. Kvalitetsregisterarbetet har utvecklats,
              läkemedelsförskrivningarna har börjat bli säkrare och äldre med
              många läkemedel får chans till läkemedelsgenomgångar. Samarbetsansvaret
              mellan landsting och kommuner kring de äldres behov har blivit
              förtydligat på olika sätt.
            </seg>
            <seg n="a35721e2">
              Herr talman! Den lista som jag nu har läst upp skulle kunna göras
              mycket längre. De reformer och det utvecklingsarbete som allianssamarbetet
              har lett till har byggt på två grundläggande synsätt. Vi som kristdemokrater
              ser att dessa synsätt är en del av fundamenten i utvecklingen
              av sjukvården. För det första handlar det om att vården är till
              för den enskilde patienten. Det är ett patientfokus. För det andra
              handlar det om att kvaliteten som ges i vården ska mätas och redovisas
              öppet. Det är på det sättet vi kan skapa en utvecklingskraft genom
              respekten för den enskilde och genom att ha en utvecklingskraft
              i och med att kvalitetsfrågorna står i fokus och mäts och redovisas
              öppet.
            </seg>
            <seg n="6fb046f7">
              Men det finns mer att göra. Mycket har blivit gjort, men det
              finns mer att göra. Vi är långt ifrån en jämlik hälso- och sjukvård
              en vård på lika villkor för hela befolkningen. Därvidlag har svenska
              folket under alltför lång tid levt i en mytbildning. Man har trott
              att det Sverige vi har haft under 70-talet som en följd av 50-
              och 60-talen och fortsatt under 80- och 90-talen var jämlikhetens
              paradis. Men när vi nu tittar på hälso- och sjukvården visar det
              sig att vi historiskt har haft stor ojämlikhet. Det är en ojämlikhet
              som alliansregeringen och Socialdepartementet har tagit sig an
              för att se till att vi ska få en ökad jämlikhet ur olika synpunkter.
              Detta är en av våra stora utmaningar.
            </seg>
            <seg n="be7f72d5">
              Den andra stora utmaningen handlar om den redovisning som vi
              har levt med i många år utan att ta krafttag om. Det handlar om
              det oacceptabla i att misstag och felbehandlingar i sjukvården
              leder till att 100 000 människor drabbas av onödiga skador. Hela
              3 000 människor drabbas av en för tidig död på grund av misstag
              eller felbehandlingar. Detta är oacceptabelt.
            </seg>
            <seg n="96ea256f">
              Det är därför det nu pågår ett omfattande arbete initierat av
              den alliansregering där Socialdepartementet med våra kristdemokratiska
              ministrar har satt ut en tydlig färdriktning. Detta är inte rimligt
              i en modern svensk hälso- och sjukvård. Därför måste vårdskadorna
              minska, och vi måste ha ett aktivt fokus på dessa områden.
            </seg>
            <seg n="a71c05b9">
              Herr talman! Bland de motioner som vi behandlar i betänkandet
              finns en om assisterat självmord. Det är något som vi kristdemokrater
              tar hundraprocentigt avstånd från. Vi värnar människolivet. Assisterat
              självmord strider också mot det som vi menar är grundläggande
              i läkaretiken.
            </seg>
            <seg n="bf0c36f9">
              Detta avsnitt behandlas i betänkandet på s. 4244. Jag vill då
              gärna citera vad som är skrivet utifrån Läkarförbundets etiska
              regler som antogs på förbundsfullmäktige 2009. Där skrivs bland
              annat: Läkaren ska besinna vikten av att skydda och bevara människoliv
              och får aldrig medverka i åtgärder som syftar till att påskynda
              döden. Detta är viktigt att upprätthålla. Jag är glad över att
              socialutskottet i de skrivningar som finns i betänkandet på s.
              44 har lyft fram vikten av Socialstyrelsens arbete med att utforma
              ett nationellt kunskapsstöd för en god palliativ vård.
            </seg>
            <seg n="932d692a">
              En god palliativ vård är det jag vill se som svar på den debatt
              som finns när man diskuterar en utveckling som innebär att man
              ska hjälpa människor att förkorta livet. Vi vill se till att sjukvården
              står i livets tjänst. Det är därför jag välkomnar de riktlinjer
              som är på väg och ser fram emot sommarens redovisning från Socialstyrelsen
              när det gäller kunskapsstödet för en god palliativ vård.
            </seg>
            <seg n="4084d455">
              Herr talman! Om det är något jag särskilt skulle vilja lyfta
              fram i betänkandet är det en önskan att fler läkare skulle söka
              sig till geriatrisk utbildning. Jag tror att det är oerhört viktigt
              om vi ska klara sjukvårdens utmaningar att det finns geriatrisk
              kompetens och en organisation där sjukvården samlar kompetensen
              kring åldrandets sjukdomar ungefär på samma sätt som man har gjort
              när det gäller barnsjukvård och barnkliniker.
            </seg>
            <seg n="3561a6f1">
              I det senaste numret av Läkartidningen, som vi har fått som riksdagsledamöter
              och som läkarna har fått del av, lyfter man fram Norrköping och
              Vrinnevisjukhuset. Där tar geriatriken ett helhetsgrepp, och man
              har den bästa livskvaliteten för de äldre genom äldremottagningar
              där geriatrik, allmänmedicin och internmedicin samverkar. Det
              är de tre specialistföreningarna som har gjort ett gemensamt dokument.
              Jag vill i debatten lyfta in att detta är ett föredöme för Östergötland
              och Norrköping men också för landet i övrigt. Jag vill påstå att
              vi i utvecklingsarbetet för hälso- och sjukvården behöver sätta
              ytterligare fokus på detta. Jag hoppas att vi tillsammans kan
              åstadkomma det.
            </seg>
            <seg n="217051b1">
              Herr talman! En stor reform som innehåller en fördubbling av
              det ekonomiska anslaget är tandvårdsreformen från 2008. Vi har
              fortfarande, och vi har historiskt haft, jättestora debatter om
              tandvården och bristerna, där människor upplever att det är orimliga
              förhållanden. Regeringen har gått med på, och har gjort, en utveckling
              från ca 3 miljarder upp till 6 miljarder i anslag både när det
              gäller de stora insatserna och för att stimulera unga människor
              mellan 20 och 29 år och äldre över 75 år att oftare gå till tandläkaren.
            </seg>
            <seg n="db375c87">
              Tyvärr har vi inte sett effekterna av satsningen fullt ut. Det
              är lite synd eftersom det är en investering för framtiden att
              vårda sina tänder oavsett om man är ung eller gammal. Jag hoppas
              att man nu på webbplatsen 1177.se, där man kan man jämföra kostnadsförslag
              och behandlingar, får en ökad utveckling när det gäller att människor
              nyttjar detta. Tandvårdsreformen är en oerhört viktig del för
              en bättre hälsa. Färre hål i tänderna och mindre hål i plånboken
              det är ungefär vad vår tandvårdsreform handlar om. Detta är också
              vad människor efterlyser när det gäller tandvårdsfrågorna.
            </seg>
            <seg n="4049be6f">
              Herr talman! Jag ser att talartiden har gått ut, och jag ska
              bara kort nämna något med anledning av den diskussion som har
              framkommit med anledning av abortfrågan i olika delar.
            </seg>
            <seg n="eb729fa4">
              Vi kristdemokrater har sedan många år ett gemensamt medicinsk-etiskt
              program där vi har resonerat igenom och gjort vissa politiska
              gemensamma ställningstaganden kring de svåra etiska frågorna i
              livets början och livets slut och allt däremellan. Det är utgångspunkten
              för oss kristdemokrater i våra ageranden.
            </seg>
            <seg n="447bbed5">
              När det gäller detta arbete vill jag säga att på s. 4749 i det
              betänkande vi nu behandlar redovisas bakgrund och pågående arbete
              i regeringen. Det har också funnits en redovisning av socialministerns
              svar på interpellationer, där det tydliggörs vad vi nu kan åstadkomma
              och hur vi nu ser på utveckling. Med denna hänvisning till vårt
              medicinsk-etiska handlingsprogram och till det arbete som pågår
              i regering och riksdag ber jag att få tacka få ordet och yrka
              bifall till socialutskottets förslag i betänkandet.
            </seg>
          </u>
          <note type="speaker" n="2c1b6e74">
            Anf. 129 JULIA KRONLID (SD) replik:
          </note>
          <u who="julia_kronlid_4ece83" xml:id="i-24b3901e74cae874-6" n="61fc6ca9">
            <seg n="9f35dfea">
              Herr talman! Kristdemokraterna har under ett antal år regelbundet
              väckt motioner om att just ändra praxis vad gäller sena aborter.
              Det finns även motioner att läsa om att sänka gränsen för fri
              abort från vecka 18 till vecka 12. För ett antal år sedan uttryckte
              både er förra partiledare Alf Svensson och er nuvarande partiledare
              Göran Hägglund att den nuvarande praxisen på 22 veckor inte längre
              räcker för att utesluta att aborter görs av livsdugliga foster.
            </seg>
            <seg n="31ec6cd0">
              Jag undrar hur det kommer sig att Kristdemokraterna så tydligt
              har ändrat inställning i abortfrågan och kommer att rösta emot
              en tydlig förändring av praxis när det gäller sena aborter och
              en sänkning av gränsen för fri abort.
            </seg>
            <seg n="297beb36">
              Anders Andersson lyfter upp att det ska pågå en utredning i regeringen,
              men det är ingenting som framkommer tydligt i betänkandet. Det
              finns bara ett otydligt svar från Göran Hägglund i en interpellationsdebatt
              som vi hade. Om det finns en vilja i socialutskottet att en sådan
              utredning ska finnas och att man ska komma fram till detta bör
              man också lyfta fram det i betänkandet, men i stället står det
              ganska tydligt att man inte vill att några initiativ ska tas när
              det gäller Sveriges abortlagstiftning. Det måste alltså vara så
              att Kristdemokraterna tycker att det är rimligt att det sker aborter
              av fullt friska foster i vecka 21 i Sverige samtidigt som det
              går att rädda foster i denna vecka.
            </seg>
            <seg n="9a2d42bd">
              Ni skriver på er hemsida att i er ideologi är människolivet okränkbart.
              Du talade om vikten av att värna livet i svensk sjukvård i ditt
              anförande. På vilket sätt tycker ni att ni försvarar människolivets
              okränkbara värden genom att försvara att vi med dagens praxis
              när det gäller sena aborter riskerar att genomföra aborter av
              livsdugliga foster?
            </seg>
          </u>
          <note type="speaker" n="a2cda466">
            Anf. 130 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-09525fb7f411764f-2" n="474f7f3c">
            <seg n="96494d96">
              Herr talman! Julia Kronlid ställer en del frågor till mig med
              anledning av vårt agerande i abortfrågan. Kristdemokraterna är
              det parti som har lyft fram det etiska dilemmat. Jag har respekt
              för ditt engagemang, Julia Kronlid, men på s. 19 i det här programmet
              som jag kan erbjuda dig jag är inte säker på att Sverigedemokraterna
              har något motsvarande talar vi kristdemokrater om samhällets regelverk
              för aborter. Vi skriver att fokus i det abortförebyggande arbetet
              bör ligga på stödjande åtgärder som kan leda till en minskning
              av antalet aborter. Vi har inte satt fokus på tidsgränserna. Vi
              kristdemokrater vågar i stället skriva att det etiska dilemma
              en abort innebär avgörs inte i första hand av när den görs utan
              om den görs. Detta är det etiska dilemmat.
            </seg>
            <seg n="3728c35e">
              Det etiska dilemmat förskjuts inte om vi talar om den ena veckogränsen
              eller den andra. Det handlar om etiken, och detta brottas vi med.
              Jag erkänner gärna i denna kammare, inför dig, Julia, och andra,
              att detta är ett djupt etiskt bekymmer.
            </seg>
            <seg n="e09224a9">
              Vi kristdemokrater formulerar oss på följande sätt: Kristdemokraternas
              etiska grundsyn och mål är ett samhälle där aborter inte efterfrågas
              och där de betraktas som en nödfallsåtgärd. Med denna inställning
              som grund föreslås därför att fokus i det abortförebyggande arbetet
              bör ligga på åtgärder som enligt vår uppfattning kan medverka
              till en påtaglig minskning av antalet aborter.
            </seg>
            <seg n="4b7e1591">
              Detta är våra ingångsvärden. Vår socialminister, som är partiledare,
              redovisar också utgångspunkterna i betänkandet, i redovisningen
              av interpellationssvaret. Det här är grunden för Kristdemokraternas
              engagemang och Kristdemokraternas etiska hållning.
            </seg>
          </u>
          <note type="speaker" n="3e588916">
            Anf. 131 JULIA KRONLID (SD) replik:
          </note>
          <u who="julia_kronlid_4ece83" xml:id="i-24b3901e74cae874-7" n="61fc6ca9">
            <seg n="a90fd4c9">
              Herr talman! Eftersom Kristdemokraterna sitter i regeringen önskar
              jag att Anders Andersson kunde lyfte fram dessa etiska dilemman
              och de etiska frågorna. Enligt min mening har de helt försvunnit
              från dagens abortdiskussion. I stället lyfter man fram att fostret
              är en del av kvinnans kropp. Fostret tillmäts nästan ingen betydelse.
            </seg>
            <seg n="583ab325">
              Jag tycker inte att diskussionen om huruvida en abort görs och
              när den görs behöver utesluta varandra. Man behöver faktiskt diskutera
              både och. Varför ska vi annars ha en tidsgräns över huvud taget?
            </seg>
            <seg n="4dadc712">
              När det gäller det förebyggande arbetet vill jag säga att vi
              har en motion om att man bör utreda de bakomliggande faktorerna
              till att så många gör abort och till att så många blir oönskat
              gravida, men den motionen avstyrker utskottet, inklusive Kristdemokraterna.
              Ni tänker rösta emot den.
            </seg>
            <seg n="28f7f0ba">
              Genom att vi har en reservation och Kristdemokraterna kommer
              att rösta för utskottets förslag kommer ni att motsäga att vi
              ska ha en förändring av praxis när det gäller sena aborter. Det
              finns väldigt lite information om den utredning som ska finnas
              hos regeringen.
            </seg>
            <seg n="1c578b93">
              Det här är en fråga som har diskuterats väldigt länge. Det fanns
              motioner om detta redan i mitten av 90-talet. Man diskuterade
              problemen med att vi kan rädda foster i ett tidigt skede samtidigt
              som det sker aborter. Jag tycker att vi har väntat länge nog.
              Vi har väntat i snart 15 år på att det ska ske en förändring.
              När kommer den här förändringen att ske? Kan Anders Andersson
              bidra till att den här processen skyndas på lite så att vi ser
              en förändring? Eller tycker Anders Andersson att det är helt okej
              att det sker aborter så sent i graviditeten att fostren till och
              med lever efter en abort och lämnas att självdö i ett sköljrum?
              Är det etiskt enligt Kristdemokraternas politik?
            </seg>
          </u>
          <note type="speaker" n="ca39d36b">
            Anf. 132 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-09525fb7f411764f-3" n="474f7f3c">
            <seg n="e811140a">
              Herr talman! Jag är inte nöjd med hur det ser ut nu. Som många
              andra här i riksdagen och ute i samhället är jag orolig över det
              stora antalet aborter, och särskilt tonårsaborter. Det är därför
              som socialutskottet i sin första mening formulerar sig så här:
              Utskottet anser att det är angeläget att antalet aborter, särskilt
              tonårsaborter, minskar och vill därför betona betydelsen av abortförebyggande
              arbete.
            </seg>
            <seg n="f190a75b">
              Detta är vår ingång. Det innebär inte att vi accepterar detta
              och tycker att det är okej. Däremot förs det ett resonemang om
              detta, vilket också Göran Hägglund gör i sitt interpellationssvar
              till dig som redovisas på s. 48 i det här betänkandet. Där markerar
              han att praxisförändringar diskuteras i Socialstyrelsens etiska
              och rättsliga råd. Där görs de justeringar som kan krävas i takt
              med de landvinningar som framkommer när det gäller medicinsk teknik.
              Göran Hägglund säger också i svaret, vilket jag hoppas att du
              har läst: Jag tror att vi till följd av den medicinska utvecklingen
              så småningom kommer att få skäl att justera den övre gränsen,
              men det är viktigt att det görs grundligt, genomtänkt och utifrån
              alla de medicinska fakta man kan ha i sammanhanget.
            </seg>
            <seg n="9ecb8408">
              Det är vår ingång. Vi vågar bedriva den praktiska politiken för
              att förebygga oönskade graviditeter. I det sammanhanget ser jag
              fram emot det som Socialdepartementet och Regeringskansliet har
              när det gäller ett nationellt samlingsprogram för sexuell och
              reproduktiv hälsa. Det arbetet jobbas nu fram i ett samarbete
              mellan Socialstyrelsen, Smittskyddsstyrelsen och Statens folkhälsoinstitut.
              Detta är en del av det praktiska, politiska arbete som vi kristdemokrater
              vill delta i. På det sättet tror jag att vi upprätthåller respekten
              för livet.
            </seg>
            <seg n="90576c99">
              Kristdemokraternas medicinsk-etiska program slår också fast att
              kvinnan och fostret är två skyddsvärda individer. Det är utifrån
              den etiska problematiken som vi vågar säga det. Därför måste samhället
              sträva efter att minska antalet aborter. Det kan också ske inom
              en lagstiftning som ger kvinnan rätt att fatta det avgörande beslutet
              om abort under graviditetens första del.
            </seg>
          </u>
          <note type="speaker" n="8956bd0e">
            Anf. 133 ANNA-LENA SÖRENSON (S):
          </note>
          <u who="anna-lena_sorenson_c71089" xml:id="i-c8f352caddf0e787-0" n="78611854">
            <seg n="05a7b105">
              Herr talman! Jag vill börja med att yrka bifall till reservationerna
              1, 5 och 7.
            </seg>
            <seg n="8c3fa5da">
              Jag vill fortsätta med att slå fast att vi i Sverige har en hälso-
              och sjukvård som vi kan vara glada och stolta över. Handen på
              hjärtat, den var inte så jättedålig före 2006 heller. Det var
              inte den öken av sjukvård som många av de föregående talarna har
              försökt utmåla den som. Det är noterbart att flera av dem var
              med och styrde den sjukvården, till exempel som landstingsråd
              eller generaldirektörer. De hade stora påverkansmöjligheter på
              den sjukvården, och jag tror att de tyckte att de gjorde ett bra
              jobb även på den tiden.
            </seg>
            <seg n="1005f87a">
              Jag tycker att det är viktigt att slå fast att svensk sjukvård
              håller en hög internationell kvalitet. Jag tror också att vi kan
              säga att i jämförelse med många andra länder är svensk sjukvård
              ganska bra på att ge sjukvård på lika villkor överallt i vårt
              avlånga land och också efter behov. Jag tror att vi kan börja
              med att säga det.
            </seg>
            <seg n="10300ce4">
              Medborgarna hyser också ett stort förtroende för hälso- och sjukvården,
              och det är någonting som jag tycker att vi allihop ska värna om.
              Det är mycket viktigt i sammanhanget.
            </seg>
            <seg n="ec911157">
              Men mycket mer kan naturligtvis göras för att ytterligare förbättra
              den här vården, för att utveckla den och för att göra den mer
              modern. Det handlar inte minst om att möta moderna människors
              krav på tillgänglighet, en trygg hälso- och sjukvård, en säker
              hälso- och sjukvård och en sjukvård som fokuserar på patienten,
              inte minst för att medborgarna fortsatt ska ha ett högt förtroende
              för sjukvården och fortsatt vilja vara med och solidariskt bidra
              till den. Det är ju själva förutsättningen för vår goda hälso-
              och sjukvård. Det är väl värt att värna om att människor faktiskt
              vill vara solidariska och dela med sig.
            </seg>
            <seg n="8dc7c281">
              Jag vill precis som flera andra, herr talman, lyfta fram de oroande
              tecken som vi ser i skyn när det gäller hälso- och sjukvården.
              Vi ser att vården blir sämre på att erbjuda vård på lika villkor.
              De som har den sämsta hälsan blir också de som inte får tillgång
              till den bästa vården de allra mest utsatta och de mest sköra
              människorna.
            </seg>
            <seg n="01591405">
              Andra orosmoln som tornar upp sig vid horisonten är att om den
              svenska hälso- och sjukvården inte får de rätta förutsättningarna
              att utvecklas kommer framstegen inom vården att ske långsammare
              än hittills. Det tillsammans med den förändrade demografin, att
              vi får allt fler äldre i samhället, kommer att ställa sjukvården
              inför väldigt stora utmaningar.
            </seg>
            <seg n="d526c242">
              Till skillnad från Moderaterna och Mats Gerdau tror vi mycket
              på de politiska möjligheterna. Det är kanske det som skiljer oss
              socialdemokrater från i första hand Moderaterna. Vi tror att här
              behövs det mer politiska beslut och inte minst mer politiskt nytänkande
              för att ge sjukvården bättre förutsättningar att utvecklas, bli
              ännu bättre, ge professionen möjligheter att organisera sig och
              utöka sin kompetens och att inte minst utveckla och organisera
              sjukvården runt patienten.
            </seg>
            <seg n="e502d8f1">
              Vi tror också att det krävs mer politiska beslut för att stärka
              patientens ställning, för det behövs. Att vi pratar om patientens
              ställning i sjukvården är egentligen ganska nytt i svensk sjukvård.
            </seg>
            <seg n="0538d937">
              Jag tror att Mats Gerdau har fått om bakfoten att vi socialdemokrater
              skulle vara emot att man kan välja sin vårdgivare. Jag tror att
              det är bra att man kan välja sin vårdgivare. Det är att ge patienten
              en stark ställning. Det är också hälsofrämjande det känner vi
              till från olika undersökningar. Men för oss socialdemokrater kan
              en stark ställning för patienten aldrig enbart handla om att patienten
              ska agera som en kund på en marknad och därmed själv bära ansvaret
              för att kvaliteten ska vara hög och vården vara säker och trygg.
            </seg>
            <seg n="0f806a53">
              Sjukvården är inte som vilken vara eller tjänst som helst på
              marknaden. Vi kan inte själva bedöma behov, kvalitet och risker.
              Där måste samhället ta ett ansvar för att garantera att den sjukvård
              som ges är trygg och säker, håller den högsta kvaliteten, är den
              mest moderna och den bästa tänkbara och att den också ges på ett
              likvärdigt sätt. Det ska inte vara ett lotteri beroende på vilken
              dörr man går in genom och vilken vårdgivare man väljer.
            </seg>
            <seg n="5edf7dde">
              Därför är en nationell kvalitetscertifiering på sikt ett väldigt
              bra sätt att ge trygghet till den enskilde patienten som söker
              vård och som väljer vårdgivare.
            </seg>
            <seg n="b99dc863">
              Staten bör också, tycker vi socialdemokrater, ta ett större ansvar
              för kunskapsstyrningen av vården. Regeringen bör ge Socialstyrelsen
              fler uppdrag när det gäller att ta fram nationella riktlinjer
              för hur god vård ska ges och prioriteras.
            </seg>
            <seg n="7bec12ec">
              Målet måste vara att ge alla certifierade vårdgivare möjlighet
              att följa de här riktlinjerna de ska följa de här riktlinjerna
              men då måste också vården, huvudmännen och vårdgivarna, ges förutsättningar
              att kunna göra det. De riktlinjer som hittills har utarbetats
              av Socialstyrelsen när det gäller till exempel cancersjukvård,
              hjärtsjukvård och demenssjukdomar ställer oerhört höga krav på
              vårdgivarna när det gäller att man ska kunna mobilisera resurser
              och prioritera i fördelningen av resurserna och mellan de olika
              sjukdomsgrupperna. Man måste orka utmönstra metoder och annat
              som inte hör hemma i vården och inte håller den högsta kvaliteten,
              och man måste kunna organisera sig på ett sätt som gör att man
              kan ta in de här nya riktlinjerna. Man måste kunna nivåstrukturera
              sin organisation, inte minst, och man måste kunna skapa strukturer
              för att implementera kunskaper i vårdorganisationen.
            </seg>
            <seg n="f344b517">
              Herr talman! En god och hälsofrämjande vård ställer patienten
              i fokus, och därmed stärker man också patientens ställning. Alltför
              ofta ser vi hur vården organiseras efter vårdens eget behov och
              inte efter patienterna. Varje del i en vårdkedja kan i och för
              sig fungera alldeles utmärkt. Jag tror att man ofta möts av den
              här föreställningen i vården: Vi sätter patienten i centrum hos
              oss. Men man ser inte patientens behov i ett helhetsperspektiv.
            </seg>
            <seg n="8d10d26f">
              Vi ser ofta brister i patientens väg genom vården, och kedjan
              av vårdinsatser tenderar att bli svag när delarna ska länkas ihop.
              Det saknas ofta ett helhetsperspektiv, och patienten får påfallande
              ofta också själv bära ett ansvar för att hålla ihop vården och
              vårdkedjan. Ofta skulle det faktiskt behövas ett starkare mandat
              för någon att vara processledare på resan genom vården.
            </seg>
            <seg n="80cb2e90">
              Jag tror att ett vårdkontrakt skulle vara ett alldeles utmärkt
              sätt att komma dithän att vårdkedjan hålls ihop. Jag förstår inte
              riktigt motviljan som finns mot att patienten mycket väl skulle
              kunna köpa en resa, om vi säger så, genom vården som börjar med
              ett besök i primärvården, går vidare genom diagnostik och utredning
              till behandling, palliation eller rehabilitering och att man på
              detta vis håller ihop det. Jag tror att vården är förmögen att
              organisera sig runt patienten på det sättet, men det krävs nytänkande,
              och det krävs förutsättningar för vården att kunna göra det.
            </seg>
            <seg n="6ee4ca3b">
              Patientens ställning stärks alltså inte av att vården fragmentiseras
              ytterligare, vilket blir en följd av att införa fri etablering.
              Ett fritt vårdval behöver inte vara detsamma som en fri etablering,
              framför allt inte inom specialistsjukvården.
            </seg>
            <seg n="73cce249">
              Vi socialdemokrater tror att en fragmentisering bidrar till att
              cementera rådande, mindre bra strukturer i vården. Vi vill hellre
              se en utveckling som ger huvudmännen möjlighet att bygga upp och
              planera sjukvården på ett sätt som möter patienternas behov ur
              ett helhetsperspektiv och som också ger förutsättningar att skapa
              en effektiv sjukvård som tillvaratar modern forskning och som
              kan implementera innovationer i vården. Detta för att kunna erbjuda
              medborgarna bästa tänkbara hälso- och sjukvård på ett likvärdigt
              sätt och efter behov.
            </seg>
          </u>
          <note type="speaker" n="11c6775f">
            Anf. 134 MATS GERDAU (M) replik:
          </note>
          <u who="unknown" xml:id="i-a258b4a014add385-12" n="2532cffc">
            <seg n="a161b715">
              Herr talman! Anna-Lena Sörenson, du konstaterade inledningsvis
              att vården är bra i Sverige och att den var bra även före 2006,
              och det vill jag gärna ge dig rätt i. Sedan kan vi möjligen ha
              olika uppfattning när det gäller om den har blivit bättre eller
              sämre sedan 2006. Min bild är att den har blivit klart mycket
              bättre. Jag undrar om Anna-Lena Sörensons uppfattning är att den
              har blivit bättre eller sämre än 2006. Jag uppfattade att du sade
              att den har blivit sämre på att erbjuda en jämlik vård.
            </seg>
            <seg n="01e1500b">
              Jag tittade på vad Socialstyrelsen sade i november när det kom
              en stor rapport. De sade då att hälso- och sjukvårdens kvalitet
              och effektivitet fortsätter att förbättras, och de konstaterade
              att detta sker samtidigt som skillnaderna mellan landstingen på
              flera områden minskar. Det är alldeles utmärkt och leder mig till
              tanken att vården har blivit mer jämlik i Sverige. Sedan är jag
              absolut inte nöjd, men skillnaderna i landet har minskat. Dödligheten
              i stroke minskar, allt fler blir nöjda och sådana saker, så det
              är alldeles utmärkt.
            </seg>
            <seg n="19a96ca3">
              Sedan funderar jag en del över det som Anna-Lena Sörenson säger
              när det gäller vårdvalet och hur hemskt det skulle bli om man
              också får välja sin gynekolog eller sin hudläkare. Det är just
              det som den öppna specialistvården handlar om. Det är just den
              typen av läkare man måste kunna få välja själv. Jag uppfattar
              det som att du vill att man ska få välja, men du vill inte att
              det ska få finnas några att välja mellan. Det blir väldigt svårt.
            </seg>
            <seg n="ec3cb906">
              Ni hävdar i er motion och i er reservation att vårdvalet och
              LOV har stora och avgörande brister. Vilka är de bristerna? Är
              det ett problem att vi har 200 nya vårdcentraler i Sverige? Vilka
              är det i så fall som inte ska vara kvar? Är det den i Skövde eller
              den i Vetlanda som ska bort? Vad är problemet med den här lagstiftningen
              som faktiskt gör det möjligt att få vård i tid, alltså precis
              det som vi moderater vill?
            </seg>
          </u>
          <note type="speaker" n="8ed0049e">
            Anf. 135 ANNA-LENA SÖRENSON (S) replik:
          </note>
          <u who="anna-lena_sorenson_c71089" xml:id="i-c8f352caddf0e787-1" n="78611854">
            <seg n="a64ed4cd">
              Herr talman! Mats Gerdau frågar mig om jag tror att vården har
              blivit bättre eller sämre. Jag tror att den har blivit bättre,
              men inte tack vare Mats Gerdau. Tyvärr är det inte politiken som
              kan ta åt sig äran av det, utan svensk hälso- och sjukvård är
              jättebra på att hela tiden utvecklas och bli allt bättre. Det
              finns en stark drivkraft inom svensk sjukvård att hela tiden öka
              sina kunskaper, att jämföra sig med andra, att utvecklas. Det
              är också en utmaning, vilket Mats Gerdau säkert känner till, herr
              talman. Vi ställs hela tiden inför nya utmaningar för att ge en
              allt bättre vård till allt fler behövande.
            </seg>
            <seg n="32584bfa">
              Däremot tror jag att likvärdigheten, förmågan att ge vård på
              likvärdiga villkor, har blivit sämre, vilket flera studier visar.
              Förmodligen har vi blivit bättre på att ge vård på likvärdiga
              villkor regionalt men inte socioekonomiskt. De som har det sämst
              i samhället har sämre tillgång till vård, får sämre tillgång till
              de goda medicinerna, får inte de bästa metoderna. Undersökning
              efter undersökning visar att det är på det sättet.
            </seg>
            <seg n="34677609">
              För oss kan ett fritt vårdval aldrig vara detsamma som en fri
              etablering. Vi tror att det går alldeles utmärkt att ansluta fria
              vårdgivare, privata vårdgivare, som kan tillföra vården mycket
              som är bra i form av kvalitet och alternativ. Det går alldeles
              utmärkt att ansluta med vårdval, men då finns de i ett system
              som är möjligt att planera. Alla bor inte i Helsingfors, Göteborg
              eller Malmö. I landsorten är det ofta svårt att över huvud taget
              finna exempelvis en gynekolog. Det är brist på specialister. Släpper
              vi loss den fria etableringen vet vi att vi får en anhopning av
              specialister i centralorterna, inom de specialområden som är enklast
              att diagnostisera och identifiera och därmed ge den vården till
              patienterna.
            </seg>
          </u>
          <note type="speaker" n="df393e4d">
            Anf. 136 MATS GERDAU (M) replik:
          </note>
          <u who="unknown" xml:id="i-a258b4a014add385-13" n="2532cffc">
            <seg n="8844ac99">
              Herr talman! Jag fick inget svar om de 200 nya vårdcentralerna.
              Är det bättre eller sämre att de tillkommit? De har tillkommit
              av ett enda skäl, nämligen att vi infört en lag om vårdval i primärvården.
              Hade den inte införts skulle det inte ha tillkommit 200 nya vårdcentraler.
              Anna-Lena Sörenson kan vara hur positiv som helst till valfrihet,
              men det hade inte funnits något redskap för att få de nya vårdcentralerna,
              den bättre tillgängligheten och möjligheten att välja en läkare
              och en vårdgivare som jag har förtroende för. Det skulle aldrig
              någonsin ha inträffat.
            </seg>
            <seg n="2c05f0fa">
              När det gäller vårdvalet inom specialistvården kan man ha vårdval
              eller kunna välja läkare utan fri etableringsrätt, säger Anna-Lena
              Sörenson. Det stämmer faktiskt inte. Vad ska vi välja mellan om
              det inte finns någonting att välja mellan, om det inte finns någon
              annan? Varför inte släppa det fritt? Varför inte se att det finns
              en möjlighet att någon vill starta där det är en bristsituation,
              till exempel i Dalarna där väntetiderna är långa? Varför inte
              erbjuda någon möjligheten att starta en gynekologmottagning, hudmottagning,
              reumatologimottagning eller vad det kan tänkas vara? Den möjligheten
              finns inte i dag. Inte någonstans där Socialdemokraterna styr
              vill man ha vårdavtal med privata aktörer som ett sätt att antingen
              öka valfriheten eller kapa köer och öka tillgängligheten. Det
              finns inga sådana exempel.
            </seg>
            <seg n="3e4ece2d">
              När jag var i Dalarnas landsting för ett tag sedan frågade jag
              vad de gör för att minska köerna, om de frågat några andra. Nej,
              sade de, det har vi inte, för det är ingen som vill. Hur vet ni
              det om ni inte ens har frågat, undrade jag. Det finns alltså inga
              exempel på att Socialdemokraterna aktivt ser till att det skapas
              valfrihet.
            </seg>
            <seg n="58ff54a1">
              Att det skulle bli större socioekonomiska skillnader på grund
              av vårdvalet är inte heller sant. Vi kan titta exempelvis på Helsingforssregionen.
              Var ökar antalet vårdbesök mest på vårdcentralen? Det är i Botkyrka.
              De som har sämst socioekonomisk ställning har i dag fler vårdbesök
              tack vare vårdvalet. Det tycker jag är mycket bra.
            </seg>
          </u>
          <note type="speaker" n="15945d13">
            Anf. 137 ANNA-LENA SÖRENSON (S) replik:
          </note>
          <u who="anna-lena_sorenson_c71089" xml:id="i-c8f352caddf0e787-2" n="78611854">
            <seg n="9b8f7a92">
              Herr talman! Jag tycker att Mats Gerdau far lite ovarsamt med
              sanningen. Tidigare i debatten sade han att Socialdemokraterna
              inte hade velat mäta väntetider före det gyllene årtalet 2006
              när allt bra började. Det är inte sant. Det mättes tidigare både
              här och där, och vi jämförde med varandra. Jag har själv erfarenhet
              av att göra det.
            </seg>
            <seg n="23095e8b">
              Det är heller inte sant att socialdemokratiskt styrda landsting
              inte skulle vara öppna för privata vårdgivare och sluta vårdavtal.
              Flera av oss har suttit i landsting och känner till landsting
              där Socialdemokraterna varit med och styrt och tagit initiativ
              till upphandlingar för att skapa alternativ i vården. Mats Gerdau
              skakar på huvudet, men jag kan verifiera det, herr talman, och
              även flera andra kan vittna om det. Jag tror inte att vi har något
              principiellt motstånd till det. Snarare känner vi att vi vill
              fokusera på att styra vården utifrån behov och patienternas önskemål
              samt utifrån kvalitet och resultat.
            </seg>
            <seg n="d7a426ef">
              Vad gäller 200 nya vårdcentraler tycker jag att det är bra om
              man kan öka tillgängligheten. Det är viktigt att medborgarna kan
              känna förtroende genom att ha tillgänglighet till vården. Det
              är bra att tillgängligheten ökar. Jag skulle gärna vilja se på
              vilket sett den ökat och i vilket förhållande den står till undanträngningseffekterna
              när det gäller kronikerna. Vi har än så länge inte sett några
              undersökningar om det. Låt oss därför vänta med att utropa den
              reformen till det bästa som hänt under detta århundrade.
            </seg>
          </u>
          <note type="speaker" n="052ca566">
            Anf. 138 PER RAMHORN (SD):
          </note>
          <u who="per_ramhorn_ce43b3" xml:id="i-5ce6e69f7a43f62a-0" n="5c2d6c1f">
            <seg n="e198a02b">
              Herr talman! Jag vill börja med att yrka bifall till reservation
              3 som handlar om tillgången till barnhospis. Det är en angelägen
              fråga som ligger mig varmt om hjärtat.
            </seg>
            <seg n="1420c412">
              Hur kan det vara så hemskt att en del måste dö när de inte ens
              fyllt tio år? Så börjar Astrid Lindgrens kända bok Bröderna Lejonhjärta
              . Det är en historia som handlar om livet och döden och som berörde
              mig djupt när jag läste den. Barn ska helt enkelt inte dö. Det
              är bara så. Barn ska inte ens bli sjuka, i alla fall inte mer
              än i en förkylning.
            </seg>
            <seg n="5c87a866">
              Tyvärr ser verkligheten inte riktigt ut så. Barn blir sjuka.
              Barn drabbas av cancer och av andra svåra sjukdomar. Vart fjärde
              barn som drabbas av cancer kommer att dö av sin sjukdom. Att förlora
              ett barn är varje förälders värsta mardröm, något man inte ens
              vill tänka på.
            </seg>
            <seg n="c1e241d7">
              I dag erbjuds svårt sjuka och döende barn oftast vård i hemmet
              eller på en akutvårdsavdelning. Inom den vanliga vården finns
              oftast inte tiden, kunskapen eller utrymmet för den lindrande
              och tröstande vård som ska ta vid när den akuta vården är över.
              Många föräldrar har vittnat om den ensamhet och utsatthet de känt
              när deras barn ansetts färdigbehandlade. Vi sverigedemokrater
              vill ge dessa barn och familjer den allra bästa vården och omsorgen
              i den oerhört svåra situation som de befinner sig i.
            </seg>
            <seg n="17d71335">
              Herr talman! I slutet av 2010 öppnade Ersta diakoni Nordens första
              barn- och ungdomshospis, som ett komplement till den vanliga vården.
              Där bedrivs palliativ barnsjukvård för svårt sjuka barn och ungdomar.
              Vårdfilosofin är precis densamma som för hospis för vuxna, det
              vill säga att trösta, vårda och lindra när de akuta vårdinsatserna
              inte längre är aktuella. Där har varje barn ett eget rum med plats
              för anhöriga och vänner. Där finns upplevelserum och målarverkstad
              men också vårdhunden Livia, som ger tröst och glädje till barnen.
              Där finns utrymme för sorg och samtal men också för skratt och
              lek, precis som det ska vara när ett barn är svårt sjukt och på
              väg att gå bort.
            </seg>
            <seg n="a8a2a618">
              Ett enda hospis med sju vårdplatser för barn och ungdomar täcker
              inte det behov som finns i landet. Mellan 400 och 500 barn och
              ungdomar dör årligen av olika svåra sjukdomar. Vi sverigedemokrater
              anser att man måste ta ett helhetsgrepp om den palliativa vården
              i landet och se över tillgången på barnhospis så att barn och
              ungdomar får samma rätt som vuxna att få avancerad och högspecialiserad
              vård i livets slutskede, oavsett var i landet man bor.
            </seg>
            <seg n="6e069547">
              Herr talman! Woody Allen lär ha sagt att han inte är rädd för
              att dö bara han slipper vara med när det händer. Och visst är
              det så många av oss känner. Döendet skrämmer oss mer än själva
              döden. Att förbättra vården i livets slutskede är ett prioriterat
              område för oss sverigedemokrater så att vi kan öka tryggheten
              inför det som är allra svårast för oss alla att hantera men också
              för att det säger oerhört mycket om hur vi ser på livet. Livet
              är värdefullt oavsett hur lång tid man har kvar att leva.
            </seg>
            <seg n="b14dce60">
              Avslutningsvis yrkar jag bifall till samtliga våra reservationer.
            </seg>
          </u>
          <note type="speaker" n="8d441b90">
            Anf. 139 EVA FLYBORG (FP):
          </note>
          <u who="eva_flyborg_5fd00d" xml:id="i-f2631ef5180c8209-0" n="305e7dd8" next="i-c8d4b3260f17bb76-0">
            <seg n="c2185ecf">
              Herr talman! Jag ska börja med att poängtera att i den här debatten
              i dag talar jag inte för mitt parti. Det har Barbro Westerholm
              gjort på ett förtjänstfullt sätt. I dag talar jag på mitt eget
              och medborgarnas uppdrag.
            </seg>
            <seg n="6cd3f4a3">
              Herr talman! Vem skall bestämma över min och er egen död?
            </seg>
          </u>
          <note n="be78fcaf">
            I dag debatterar riksdagens socialutskott betänkande SoU14. Det
            handlar om hälso- och sjukvårdsfrågor samt tandvårdsfrågor.
          </note>
          <u who="eva_flyborg_5fd00d" xml:id="i-c8d4b3260f17bb76-0" n="305e7dd8" prev="i-f2631ef5180c8209-0">
            <seg n="5857b5ba">
              Insprängt i detta betänkande, på några sidor, finns det ett kort
              avsnitt som behandlar en motion om något som berör alla människor
              till sist, nämligen vår egen död. Motionen tar upp frågan om vem
              som har rätt att besluta om vårt eget livsslut, och man menar
              att det borde vi själva få göra, inte vare sig läkaren, politikerna
              eller Bibeln. Ganska självklart? Jo, för en förkrossande majoritet
              av svenska folket, men inte för de politiska partierna ännu.
            </seg>
            <seg n="71539f1b">
              Jag har funnit, herr talman, allvarliga fel vid utskottets behandling
              av vår motion. Hela utskottets resonemang behandlar de livsuppehållande
              metoder och processer som finns att tillgå, inklusive sedering.
              Det är i och för sig bra att det nu klart framgår att det är möjligt
              med kontinuerlig sedering. Det är också bra att man nu fastslår
              att man självklart kan få avböja eller avsluta livsuppehållande
              insatser om man så själv vill allt gällande om en läkare bedömer
              att man är beslutsförmögen till detta.
            </seg>
            <seg n="736c8642">
              Men vår motion handlar inte alls om det utskottet väljer att
              prata om utan vår motion handlar om respekten och rättigheten
              för varje människa att få avsluta sitt eget liv i lugn och värdighet,
              med samhällets stöd och i en rättssäker process. Det handlar inte
              om att till varje pris hålla liv i döende, svårt plågade människor.
              Utskottet väljer att helt bortse från det vår motion tar upp och
              föreslår.
            </seg>
            <seg n="5fb99ef8">
              Herr talman! Varje motion som väcks av en ledamot av Sveriges
              riksdag har rätt att bli behandlad av riksdagen. Det har faktiskt
              inte vår motion blivit, och därför borde utskottet få bakläxa
              på sitt eget betänkande. Icke godkänt, socialutskottet!
            </seg>
            <seg n="2b129f2c">
              Herr talman! Samhället förändras varje dag. Så är det. Det som
              var omöjligt i går är möjligt i dag. Det kan handla om rymdresor,
              genmanipulation, surrogatmoderskap, diktatorer som kastas ut eller
              att livslängden ökar för oss människor.
            </seg>
            <seg n="f4897270">
              Vår syn på saker förändras också över tiden. Elvis Presley med
              sina vickande höfter tyckte man var skadlig för den unga generationen
              eller hur? Beatles långa hår över öronen och ned i pannan sågs
              med förfäran av en del. En ensam ogift mamma var en skam för den
              övriga familjen. I dag är allt detta fullt normalt och helt okej
              särskilt att gilla Beatles, det är väldigt normalt.
            </seg>
            <seg n="09b7ae4b">
              Att vara homosexuell sågs för inte så länge sedan som en sjukdom,
              och det är i många länder brottsligt och belagt med höga straff,
              till och med dödsstraff. Det är helt borta i vårt samhälle i dag.
            </seg>
            <seg n="fb0d6ee4">
              När frågan om aborter kom upp blev det en massiv protestvåg och
              ett fullständigt ramaskri, särskilt från vissa grupper. Men i
              ljuset av kvinnans självständighet och rätten till sin egen kropp
              ändrades den allmänna uppfattningen i frågan. De som var emot
              fick acceptera att samhället helt enkelt gått vidare och ändrat
              åsikt.
            </seg>
            <seg n="af7e1e8a">
              Det här, herr talman, är bara några få exempel på hur samhällets
              uppfattning radikalt förändras över tid. Det som var fel då är
              rätt nu. Och så måste det få lov att vara. Det är själva grunden,
              drivkraften, för människans hela existens. Vi utvecklas och förändras.
            </seg>
            <seg n="ede7c192">
              Även den fråga jag vill lyfta upp i dag om självbestämmande vid
              livets slut måste få debatteras på ett sansat och omdömesgillt
              sätt. Den moteld som möter oss som står bakom motionen, och fler
              med oss, är inte sällan lika hård som den som dåtidens abortförespråkare
              mötte. Inte sällan var det med liknande argument och från liknande
              grupperingar. Ibland är nivån oroväckande låg.
            </seg>
            <seg n="e4006307">
              Vi motionärer menar att människor har en rätt till sina egna
              kroppar, en rätt till sitt eget liv och en rätt till sin egen
              död. En människa som står inför sin egen snara död ska inte tvingas
              att pinas ihjäl utan få den lindring eller hjälp han eller hon
              behöver. Den hjälpen kan ibland vara att få avsluta ett liv i
              plågor, att själv få bestämma när och hur man vill avsluta sitt
              liv ett värdigt liv, en värdig död.
            </seg>
            <seg n="fdccc6b2">
              Herr talman! Men omvärlden då? Ja, vi vet att flera länder redan
              har en liknande lagstiftning på plats och att fler länder följer
              i den riktningen, bland annat Kanada, flera grannar i Europa och
              flera delstater i USA. Senast var det Storbritannien, som nu har
              ändrat lagen så att den som hjälper en nära anförvant eller vän
              att ta sitt eget liv inte ska bli åtalad för medhjälp till dråp
              eller annat.
            </seg>
            <seg n="d964e9c3">
              Undersökningar som gjorts i Sverige visar att en förkrossande
              majoritet, runt 80 procent av svenska folket, stöder rätten att
              själv få bestämma över sin egen död. I Finland har motsvarande
              undersökning precis gjorts, och där hamnade man på ungefär samma
              siffror som i Sverige, nämligen att 77 procent var entydigt positiva.
            </seg>
            <seg n="2ec7a533">
              Herr talman! Vi vet också att Smer, Statens medicinsk-etiska
              råd, inte tycker att den palliativa vården fungerar som den ska,
              att kompetensen är för dålig, att det är för få platser där vården
              över huvud taget finns och att uppföljningen är för dålig. Så
              utskottets antagande att allt nu är bra är en kraftig missbedömning.
              Dessutom landar Smer i slutsatsen att frågan om att läkare i speciella
              fall ska ha rättighet att förskriva läkemedel vid ett självvalt
              livsslut ska utredas. Det är precis det som vi motionärer i vår
              blocköverskridande motion menar är en rimlig och balanserad väg
              framåt.
            </seg>
            <seg n="5ff1abd0">
              Herr talman! Det är i grunden mycket olyckligt att en liten minoritet
              ska få hindra en modern syn på rätten till våra egna liv och vår
              egen död. Jag uppmanar alla riksdagsledamöter att tänka själva
              i denna fråga. Den är inte ett dugg partipolitisk utan allmänmänsklig.
              Det är inte fråga om religion utan om lagstiftning. Det är fråga
              om liv och död.
            </seg>
            <seg n="b9c17ed8">
              Vid morgondagens votering finns det tyvärr ingen reservation
              att ta ställning till eller att rösta på. Motionen kommer inte
              att bifallas i alla fall inte i morgon. Men, herr talman, jag
              hoppas på ett tyst bifall i era hjärtan. Det vore i alla fall
              ett första steg.
            </seg>
          </u>
          <note n="1836536c">
            Överläggningen var härmed avslutad.
          </note>
          <note n="f1889ac7">
            19 § Arbetslöshetsförsäkringen
          </note>
          <note n="4b0f4bd7">
            Föredrogs
          </note>
          <note type="speaker" n="b96dba0a">
            Anf. 140 PATRIK BJÖRCK (S):
          </note>
          <u who="patrik_bjorck_7044f9" xml:id="i-8822a534258e6126-0" n="6ca95217">
            <seg n="d1aa8ff1">
              Herr talman! Det monumentala misslyckandet med jobbpolitiken
              som alliansregeringen nu står inför, som uppmärksammas i tidningsartiklar
              och i medierna, som känns in på bara skinnet på dem som drabbas
              av arbetslöshet, på dem som låses in i långtidsarbetslöshet, finns
              ute i verkligheten bland de arbetslösa, bland alla de arbeten
              som inte blir utförda, den produktion som inte kan utföras eftersom
              matchningen på arbetsmarknaden inte fungerar. Det här misslyckandet
              drabbar enskilda individer, det svenska samhället och i slutändan
              oss alla.
            </seg>
            <seg n="4df58785">
              Svenskt Näringsliv har i sin rekryteringsenkät som lades fram
              häromdagen konstaterat att var femte rekrytering misslyckas. Det
              finns inget annat ord än misslyckande när det gäller att beskriva
              jobbpolitiken arbetsmarknadspolitiken som den moderatledda regeringen
              står för. Om dessa personer hade fått arbete, om rekryteringarna
              hade lyckats, om produktionen och tjänsterna hade kunnat utföras,
              hade det inte bara gett dessa tiotusentals människor jobb utan
              det hade i sin tur skapat nya jobb, herr talman. Dem är vi i stort
              behov av i det moderatledda Sverige där arbetslösheten når nya
              toppar dag för dag. 8 ½ procent var massarbetslösheten uppe i
              vid den senaste undersökningen häromdagen.
            </seg>
            <seg n="8a77487a">
              När den moderatledda regeringen tog över ledningen av landet
              efter valet 2006 var det med ett löfte om att avskaffa arbetslösheten.
              De två enskilda åtgärder som man själv lyfte fram som skulle leda
              till det här, som skulle se till att man lyckades med jobben,
              var jobbskatteavdraget och arbetslöshetsförsäkringen. Det som
              vi debatterar här i dag, herr talman, är arbetslöshetsförsäkringen,
              och den är alltså den enskilt viktigaste åtgärden för att lyckas
              med att avskaffa arbetslösheten, enligt den moderatledda regeringen.
              Det är man själv som beskriver det här.
            </seg>
            <seg n="34860fb1">
              Vad är det då som har hänt?
            </seg>
            <seg n="863ea5ad">
              År 2006 genomförde man försämringar. Man genomförde höjda avgifter.
              Man genomförde sänkta ersättningsnivåer. Man genomförde sänkta
              tak i arbetslöshetsförsäkringen. Då sade man att det var väl avvägt
              och väl utrett. Man påstod att man hade forskning bakom sig.
            </seg>
            <seg n="d31a38c9">
              Man sade att den nivå som man införde från och med den 1 januari
              2007, som i dag motsvarar 680 kronor som högsta ersättningsnivå
              i a-kassan, var en så väl avvägd nivå att den skulle öka funktionen
              på arbetsmarknaden, att arbetslöshetsförsäkringen då skulle medverka
              till att skapa fler jobb. Den nivån motsvarar i dag ca 800 kronor
              om man ser till hur utvecklingen har varit på lönesidan. 680 kronor
              2006 motsvarar ungefär 800 kronor 2012. Men det är fortfarande
              680 kronor.
            </seg>
            <seg n="1c386cfe">
              En fråga, herr talman, som jag har ställt flera gånger till företrädarna
              för allianspartierna här i riksdagen och som jag tänker ställa
              också i dag är: Vad ska det vara för nivå för att er försäkring
              ska fungera så som det var tänkt?
            </seg>
            <seg n="81946671">
              Arbetslösheten ökar. Den här åtgärden har inte fungerat. De arbetslösa
              har blivit fattigare, men de har inte fått några jobb. Hur länge
              ska ni vänta med att höja ersättningsnivåerna i arbetslöshetsförsäkringen?
              Och vilken nivå är det som skulle vara den optimala, den nivå
              som skulle göra att er försäkring fungerar på det sätt som ni
              själva ger uttryck för?
            </seg>
            <seg n="c8cd13af">
              En fråga som man också skulle kunna ställa sig i dagens debatt
              är om allianspartierna själva tror på sin egen politik.
            </seg>
            <seg n="2a4cd7af">
              Herr talman! Vi kan välkomna arbetsmarknadsutskottets ordförande
              till debatten. Bland andra arbetsmarknadsutskottets ordförande
              har gett uttryck för att han vill öppna upp försäkringen. Han
              är häpen, herr talman, över att hundratusentals människor har
              hamnat utanför försäkringen och säger att han vill öppna upp försäkringen
              så att fler ska få ta del av den.
            </seg>
            <seg n="f0817a90">
              Då kan ju vän av ordning fråga sig varför man har genomfört en
              politik som har drivit ut dessa hundratusentals människor ur försäkringen.
              Det är inte någonting som har skett av sig självt. Det är någonting
              som arbetsmarknadsutskottets ordförande har genomfört när han
              har genomfört sin och den moderatledda regeringens politik här
              i kammaren när man har voterat för de regelverk, sänkta nivåer,
              höjda avgifter och andra regler som gör att folk inte får ta del
              av försäkringen.
            </seg>
            <seg n="2351ce71">
              Nu verkar det som att arbetsmarknadsutskottets ordförande är
              bekymrad över vad han själv har åstadkommit. Det må möjligen,
              herr talman, vara positivt att arbetsmarknadsutskottets ordförande
              är bekymrad över vad han har åstadkommit. Men då funderar jag
              över varför man i så fall inte lägger konkreta förslag på att
              återställa och förbättra det som man har rivit ned och förstört.
            </seg>
            <seg n="c56110e1">
              Arbetsmarknadsministern var också ute när hon, hårt trängd av
              journalister som frågade hur arbetslösa personer i Sverige skulle
              försörja sig utan en fungerande försäkring, försökte hänvisa till
              Socialförsäkringsutredningen, trots att den inte har några direktiv
              att öppna upp försäkringen. Då säger arbetsmarknadsministern:
              Ja, men det kan man väl göra i alla fall det spelar väl inte så
              stor roll vad det är för direktiv. Även arbetsmarknadsministern
              verkar ändå, åtminstone när hon ställs inför reportrars frågor,
              vara bekymrad över vad hon själv och hennes regering har ställt
              till med.
            </seg>
            <seg n="3d3a1c67">
              Centerpartiet, här representerat av Annika Qarlsson, vill höja
              ersättningsnivåerna. Det verkar som att Annika Qarlsson har insett
              att den försäkring som hon själv har varit med om att förstöra
              inte längre fungerar, och då vill hon höja ersättningsnivåerna.
            </seg>
            <seg n="5413700b">
              Folkpartiet, här representerat av Hans Backman, brukar prata
              om att det ska vara en inkomstrelaterad försäkring. I dag har
              34 procent av de arbetslösa sin inkomst skyddad i försäkringen.
              Det kan ingen, Hans Backman, påstå är en inkomstrelaterad försäkring.
            </seg>
            <seg n="605ef5f3">
              När man får alla dessa signaler om missnöje med försäkringen
              från allianspartiernas olika representanter, som jag delvis här
              har exemplifierat, och när man konstaterar att den inte fungerar
              undrar jag: Vad vill ni i Alliansen egentligen med arbetslöshetsförsäkringen?
              Det skulle vara spännande att få några svar på det i dag, herr
              talman.
            </seg>
            <seg n="2d6a9894">
              Är det bara statsministern som står fast vid fattigdomslinjen?
              Statsministern gick ut och sade att det väl inte var så farligt
              att det inte fanns någon fungerande försäkring. Man kan ju leva
              på sina anhöriga, och om de inte skulle ha några pengar finns
              det i värsta fall socialbidrag eller försörjningsstöd, säger statsministern.
              Ståndaktigt som tennsoldaten står han fast vid fattigdomslinjen.
            </seg>
            <seg n="520cb7f7">
              Vad är detta i övrigt ett uttryck för, de olika signalerna om
              att man vill öppna upp och höja ersättningsnivån? Har man insett
              att arbetslöshetsförsäkringen inte fungerar? Har man insett att
              den moderatledda regeringens arbetsmarknadspolitik är ett monumentalt
              misslyckande? Det är en fråga som det skulle vara spännande att
              få reda ut här i dag, herr talman.
            </seg>
            <seg n="8d3cdc2b">
              Vad vill då vi socialdemokrater med den här försäkringen, och
              vad är vårt alternativ? Ja, det är ganska enkelt.
            </seg>
            <seg n="9f5225ec">
              Vi vill ha en försäkring som fungerar och som alla ska ha råd
              att vara med i. Det är första delen, att vi måste öppna upp försäkringen
              så att folk har möjlighet att vara med. Vi vill kraftigt sänka
              avgifterna så att de med låga inkomster inte av ekonomiska skäl
              väljer att stå utanför.
            </seg>
            <seg n="7b047e23">
              Vi vill inte att det ska variera på det sätt som det gör nu när
              det gäller arbetslöshetsnivån inom avtalsområdet. Vi vill att
              arbetslöshetsförsäkringen ska vara till för den som har en arbetsinkomst
              att försäkra. Vi vill att villkoren ska utformas så att den som
              blir arbetslös normalt ska kunna få ut ersättning från försäkringen
              under den omställningstid när man drabbas av arbetslöshet.
            </seg>
            <seg n="84a274f2">
              Vi vill höja taket i försäkringen. Taket, som bland annat Folkpartiet
              brukar prata om för att man ska kunna få den inkomstrelaterade
              försäkringen, måste naturligtvis höjas. Annars är det inte en
              inkomstrelaterad försäkring.
            </seg>
            <seg n="c754c3e9">
              Vi vill att en stor majoritet av löntagarna ska få ut 80 procent
              när man drabbas av arbetslöshet.
            </seg>
            <seg n="64471c9f">
              Vi vill ha en frivillig försäkring som är solidariskt finansierad,
              som administreras av de fackliga organisationerna. Vi vill inte
              att man ska göra försäkringen obligatorisk. Man har från allianspartierna
              kört ut en bluff, herr talman, där man säger att man löser problemet
              med alla som står utanför försäkringen genom att göra den obligatorisk.
              Det kan jag direkt dementera här i kammaren i dag och konstatera
              att det är en bluff, att det alltid har varit en bluff och att
              det kommer att vara en bluff även när det framförs från talarstolen
              här i dag, herr talman. Om man genomför den obligatoriska försäkringen
              med det förslag som ligger kommer inte fler att ha nytta av försäkringen.
            </seg>
            <seg n="241c0cdc">
              En stark a-kassa ska omfatta alla löntagare och är en avgörande
              del av en väl fungerande arbetslinje. Det måste naturligtvis också
              innebära krav på aktiva insatser från den enskilde, och det måste
              mötas av en aktiv arbetsmarknadspolitik och utbildningsmöjligheter.
              Det är det här som är helt avgörande om vi ska lyckas klara den
              svåra utmaningen med jobben.
            </seg>
            <seg n="086ead92">
              Vi vet i dag att matchningen inte fungerar. Vi vet i dag att
              arbetslösheten ökar. Vi vet i dag att långtidsarbetslösheten biter
              sig fast. Vi vet i dag att regeringens politik inte fungerar.
            </seg>
            <seg n="1a6fd3d6">
              Vi måste ha ett alternativ. Vi måste ha en aktiv arbetsmarknadspolitik,
              och den måste kompletteras med en arbetslöshetsförsäkring värd
              namnet.
            </seg>
          </u>
          <note n="4b68024b">
            Med detta vill jag yrka bifall till reservation nr 1 i betänkandet.
          </note>
          <note type="speaker" n="f7995d1a">
            Anf. 141 ANN-LOUISE HANSSON (MP):
          </note>
          <u who="anders_hansson_56ba16" xml:id="i-5f7c3a54696efd80-0" n="0e75efc7">
            <seg n="f1221bd1">
              Herr talman! Jag vill börja mitt anförande med att jag självklart
              står bakom Miljöpartiets båda reservationer i betänkandet.
            </seg>
            <seg n="8aeb79e2">
              I dag debatterar vi arbetslöshetsförsäkringen, en försäkring
              som berör många människor, både dem som omfattas av den och speciellt
              alla dem som står utanför.
            </seg>
            <seg n="5a542690">
              Arbetslöshetsförsäkringen ska fungera som en ekonomisk grundtrygghet
              för människor som ofrivilligt blir arbetslösa. Den ska vara en
              omställningsförsäkring under tiden en person söker ett nytt jobb.
              Men som situationen ser ut på arbetsmarknaden i dag omfattar nuvarande
              arbetslöshetsförsäkring alldeles för få människor.
            </seg>
            <seg n="bfd8288d">
              Vi i Miljöpartiet anser därför att det behövs ett moderniserat
              trygghetssystem, som är bättre anpassat till dagens arbetsmarknad
              och omfattar även företagare.
            </seg>
            <seg n="ab314a94">
              Regeringen har genomfört en rad försämringar av trygghetssystemen
              genom bland annat höjda avgifter till a-kassan, hårdare krav och
              sämre ersättningsvillkor.
            </seg>
            <seg n="569aecf3">
              Miljöpartiet har bett riksdagens utredningstjänst att ta fram
              siffror. Initialt tappade a-kassan en halv miljon medlemmar. År
              2005 var andelen av arbetskraften utanför a-kassorna 16 procent.
              I dag är det hela 30 procent, det vill säga en av tre står utanför.
              Bland unga är siffran ännu högre. Det beror till stor del på att
              det så kallade studerandevillkoret har avskaffats, vilket har
              gjort det omöjligt för arbetslösa att kvalificera sig för ersättning
              genom att studera.
            </seg>
            <seg n="e3fd0eca">
              Medlemsraset beror på ändrade ersättningsvillkor men också på
              den direkta kopplingen mellan avgifter och arbetslöshet. Dessa
              höjningar ledde till att personer med högst sannolikhet för arbetslöshet
              fick de högsta medlemsavgifterna. A-kassan har med andra ord blivit
              dyrast för dem som behöver den mest.
            </seg>
            <seg n="8db88f44">
              Många människor har inte råd med de dyra avgifterna. Det har
              drabbat främst sjukskrivna, studerande och deltidsarbetslösa.
              I stället tvingas allt fler söka försörjningsstöd från kommunen.
              Ekonomiskt bistånd genom försörjningsstöd från kommunerna har
              ökat med 1,7 miljarder de senaste åren. Det innebär en tung belastning
              på de kommunala budgeterna. Och vi hör att fler människor i behov
              av försörjningsstöd blir hänvisade till frivilligorganisationer.
            </seg>
            <seg n="fb2f8da9">
              Ca 40 procent av dem som i dag får försörjningsstöd är arbetslösa
              som inte har rätt till a-kassa. Är det meningen att ekonomiskt
              bistånd det yttersta skyddsnätet ska vara det som den som förlorar
              sitt jobb ska vara hänvisad till? Det ska tydligen svida rejält
              att vara arbetslös.
            </seg>
            <seg n="ec5d03a3">
              Herr talman! Regeringen har sett till att a-kassan blir dyrast
              för den som behöver den bäst. Är det så vi får en dynamisk arbetsmarknad
              som skapar nya arbetstillfällen?
            </seg>
            <seg n="0909df31">
              Regeringens politik har inte lett till några nya jobb. I stället
              har arbetslösheten ökat. Redan innan krisens effekter har nått
              oss med full kraft ser vi ett ökat försörjningsstöd på grund av
              arbetslöshet.
            </seg>
            <seg n="df18b407">
              Som en konsekvens av regeringens försämringar av trygghetssystemen
              står alltså en tredjedel av arbetskraften utanför a-kassan. Detta
              faktum försvårar rörligheten och omställningen på arbetsmarknaden,
              både generellt och för den enskilda individen.
            </seg>
            <seg n="540725fb">
              Miljöpartiet vill ha en socialförsäkring och ett trygghetssystem
              som omfattar alla. Det ska vara ett modernt trygghetssystem arbetslivstrygghet
              som ska fungera som en omställningsförsäkring och inkludera såväl
              sjukdom som arbetslöshet. Människor ska slippa slussas runt mellan
              olika myndigheter. På så vis skapas en större tydlighet för individen
              och ett effektivare arbetssätt för myndigheterna.
            </seg>
            <seg n="7c59ffd4">
              Vi vill ha en allmän och gemensamt finansierad försäkring. Med
              en enda ingång blir det en bättre helhetssyn på individen och
              dennes behov. Arbetslöshetsförsäkringen ska hjälpa människor tillbaka
              i arbete.
            </seg>
            <seg n="8ef2571d">
              Som ett steg på vägen mot arbetslivstrygghet föreslår vi ett
              antal förändringar i sjukförsäkringen och arbetslöshetsförsäkringen.
              Vi föreslår en långsammare nedtrappning av ersättningsnivån och
              en höjning av taket i arbetslöshetsförsäkringen.
            </seg>
            <seg n="e0efc07f">
              Alliansens företrädare talar ibland föraktfullt om det så kallade
              Bidragssverige, som skulle göra människor mindre benägna att arbeta.
              Men det finns forskning som visar att en hög ersättning på längre
              sikt leder till att den arbetslöse får ett mer välbetalt jobb.
              Om en person inte tvingas bort från hus och hem hittar den lättare
              tillbaka till ett mer stabilt arbetsliv.
            </seg>
            <seg n="65e3b8bb">
              Herr talman! Vi i Miljöpartiet vill förbättra möjligheten att
              starta eget företag, till exempel genom kooperativ och egenanställningar.
              Det ska vara lika självklart att starta ett företag som att söka
              ett jobb. Vi vill sänka trösklarna för människor att pröva sina
              företagsidéer och förverkliga sina drömmar. Men då måste trygghetssystemen
              hänga med.
            </seg>
            <seg n="7706631a">
              Egenanställning är en smidig lösning för den som vill marknadsföra
              sin kompetens utan att ta steget att starta ett eget företag.
              I stället blir personen anställd av ett företag som fungerar som
              arbetsgivare, medan det är individen själv som skaffar sina uppdrag.
              Det minskar den administrativa bördan. Egenanställning ger möjlighet
              att utvecklas successivt som företagare och efter hand gå vidare
              och starta eget företag med ett upparbetat nätverk av kontakter
              och arbetstillfällen.
            </seg>
            <seg n="aa1345f6">
              Problemet är att a-kassorna betraktar egenanställda som självständiga
              uppdragstagare och därmed klassar dem som egenföretagare, vilket
              gör att de inte har rätt att vara kvar i a-kassan.
            </seg>
            <seg n="7562687f">
              Miljöpartiet vill också att en anställd i ett socialt företag
              ska få a-kassa vid arbetslöshet även om denne sitter i en styrelse
              eller tecknar företagets firma. I dag är det stor risk att en
              anställd i ett socialt företag inte kan få a-kassa vid arbetslöshet
              i denna situation. Det är ett bekymmer och hindrar människor från
              att ta ansvar.
            </seg>
            <seg n="7132f786">
              För att underlätta egenanställningar måste reglerna för a-kasseersättning
              ändras.
            </seg>
            <seg n="613530d0">
              Vi vill med vårt yrkande att regeringen återkommer med förslag
              på regelförändringar för att underlätta egenanställningar.
            </seg>
          </u>
          <note type="speaker" n="1960ee46">
            Anf. 142 JOHNNY SKALIN (SD):
          </note>
          <u who="johnny_skalin_8b916b" xml:id="i-dc89a388930fc7d8-0" n="8c568b01">
            <seg n="dbd68cc3">
              Herr talman! Låt mig börja med att klargöra att Sverigedemokraternas
              inställning till arbetslöshetsförsäkringen är mycket tydlig: A-kassan
              ska utöver sjukförsäkringen och pensionsförsäkringen utgöra det
              tredje allmänna försäkringsbenet i form av en omställningsförsäkring,
              det vill säga en trygghetslina vid arbetslöshet och en försörjning
              mellan två jobb.
            </seg>
            <seg n="dce3ced0">
              Men för att arbetslöshetsförsäkringen ska upplevas och uppfattas
              just som en allmän omställningsförsäkring som skänker den nödvändiga
              försörjningen och tryggheten mellan två jobb måste den också vara
              utformad och tillämpbar för alla.
            </seg>
            <seg n="bdfac375">
              Av den anledningen kan till att börja med inte taket på arbetslöshetsersättningen
              vara för lågt satt. Med dagens taknivå på ersättningen blir det,
              för många med lån och utgifter, ohållbart eller för vissa till
              och med omöjligt att överleva arbetslösheten med mindre än att
              man måste ta det jobb som erbjuds hellre än att avvakta ett kort
              tag för att finna det arbete man är kvalificerad och utbildad
              för.
            </seg>
            <seg n="569cd72f">
              Faktum är att man med regeringens politik redan vid en månadsinkomst
              på 18 700 kronor slår i ersättningstaket. Ersättningen från a-kassan
              blir då 14 960 kronor före skatt. Inte heller justeras ersättningsnivåerna
              upp i takt med inflationen, vilket betyder att arbetslöshetsersättningen
              urholkas för varje år den inte förstärks.
            </seg>
            <seg n="f91ac40f">
              Den låga ersättningsnivå som regeringen önskar ska leda till
              att arbetslösa piskas att söka arbeten tenderar således att straffa
              inte bara dem som har drabbats av tillfällig arbetslöshet utan
              även de grupper som för både sin egen och samhällets skull i stället
              för att söka första bästa arbete skulle behöva söka mer avgränsat.
            </seg>
            <seg n="5ee6dae6">
              De kortsiktiga fördelar regeringen anser sig vinna med arbetslinjen
              äts således upp av den grundtrygghet en mer ambitiös a-kassa skulle
              innebära för oss som till skillnad mot regeringen tror att människor
              som har drabbats av tillfällig arbetslöshet dessutom, sist av
              allt, skulle vilja permanenta den situationen, såväl som av den
              minskade matchningen på arbetsmarknaden.
            </seg>
            <seg n="d742343d">
              Ett rimligare system vore att den som blir temporärt arbetslös
              inte tvingas ta första bästa jobb för att klara de omedelbara
              utgifterna utan i stället ges möjlighet att se sig om efter ett
              arbete som motsvarar dennes kvalifikationer eller utbildning.
              Även om det kanske innebär en ökad kostnad på kort sikt gynnas
              hela samhället av att på lite längre sikt ha en arbetskraft där
              individerna i hög grad arbetar inom sina respektive kompetensområden,
              för att inte tala om den individuella tillfredsställelse som kan
              uppnås.
            </seg>
            <seg n="5037b4ec">
              Med nära 700 000 inskrivna på Arbetsförmedlingen torde knappast
              sökbenägenheten bland arbetslediga vara det största bekymret för
              oss politiker att tackla utan snarare att lösa kombinationen av
              att för få arbeten erbjuds de arbetslösa och att delar av de arbetslösa
              inte är kvalificerade för de arbeten som erbjuds. Om regeringen
              hade som mål att få människor i arbete vore därför snarast matchande
              åtgärder, till exempel satsningar på lärlingsjobb och utbildning,
              där vi bland annat föreslår 50 000 lärlingsjobb med slopade arbetsgivaravgifter,
              tillsammans med en betydligt mer selektiv invandring mycket effektivare
              medel.
            </seg>
            <seg n="c5cb981d">
              Själva grundförutsättningarna för att människor ens ska få ett
              arbete är dels att arbeten finns att söka dels, inte minst, att
              arbetskraften är anställningsbar. Vi vet att drygt 90 procent
              av de utlysta arbetstillfällena har krav på utbildning.
            </seg>
            <seg n="9c132157">
              Den som vill stärka arbetslinjen per definitionen att varaktigt
              öka arbetsdeltagandet satsar således rimligen också tillräckliga
              resurser på att göra människor anställbara och trygga i tider
              av förändring snarare än att tvinga dem att matransonera i sina
              egna hem. Av den anledningen väntar vi också på att regeringen
              hörsammar riksdagsmajoritetens mening i fråga om att återinföra
              den så kallade 100-dagarsregeln, med innebörden att den arbetslöse,
              tvärtemot i dag, slipper att tvingas söka arbeten över hela landet
              redan från dag ett utan i stället får 100 dagar på sig att söka
              i sitt närområde.
            </seg>
            <seg n="d888699d">
              Det kan ju inte vara en rimlig ordning att man ska behöva ryckas
              upp med rötterna redan i början av arbetslösheten för att söka
              jobb i andra delar av landet arbeten som man dessutom kanske inte
              har vare sig utbildning för eller erfarenhet av. Det är varken
              en bra eller en human arbetsmarknadspolitik.
            </seg>
            <seg n="c2a49f95">
              Likaså måste 75-dagarsregeln slopas, då den kvarhåller människor
              i arbetslöshet på grund av att deltidsarbetslösa endast berättigas
              75 ersättningsdagar. Det är enligt vår mening inte hållbart med
              ett system som med ekonomiska sanktioner inte i realiteten tillåter
              människor att ta vägen från ett deltidsarbete till ett heltidsarbete.
            </seg>
            <seg n="37e0f0a1">
              Ett deltidsarbete, menar jag, kan vara nödvändigt för många,
              då de kanske inte kan jobba mer än så. Men det kan också vara
              en bra väg, vilket bland annat Långtidsutredningen också visar,
              till ett heltidsarbete för dem som både kan och vill arbeta mer.
              Omvänt kan också situationer uppstå där heltidsanställda tvingas
              välja mellan att gå ned till halvtid eller att förlora arbetet.
              Är då den bästa vägen att inte arbeta alls? Det tror inte jag,
              inte mitt parti och inte heller riksdagsmajoriteten, som också
              har fällt regeringen i denna fråga.
            </seg>
            <seg n="63b48bff">
              Ändå ser vi anmärkningsvärt nog ännu ingen förändring från regeringens
              sida. Men när regeringen slutligen kommer till skott och tar riksdagsmajoritetens
              vilja på allvar, ta då och lyd mitt råd och löp linan ut genom
              att även göra arbetslöshetsförsäkringen tillämpbar för alla. För
              även om fler i dag, enligt Inspektionen för arbetslöshetsförsäkringen,
              IAF, är medlemmar i a-kassan, förmodligen delvis som en trolig
              reaktion på lågkonjunkturen, så står fortfarande hundratusentals
              människor utanför.
            </seg>
            <seg n="d4de3668">
              Genom att göra arbetslöshetsförsäkringen till en del av välfärdssystemet
              görs inkomstförsäkringen tillgänglig för alla som arbetar. Tillsammans
              med ökade ersättningsnivåer, så att även normal- och höginkomsttagarna
              får en reell nytta av en allmän arbetslöshetsförsäkring, görs
              på så vis omställningen mellan arbete, arbetslöshet och åter arbete
              betydligt enklare och mer åtkomlig till gagn för samhället i stort.
            </seg>
            <seg n="a8ae9bf0">
              Ökar man därtill a-kassans servicegrad, så att handläggningstiderna
              för utbetalning av arbetslöshetsersättning kan garanteras inom
              rimliga tidsramar, får också den arbetslöse både större möjligheter
              att snabbare påbörja sitt sökande efter ett nytt arbete och mindre
              problem att hantera sin vardag. Lämpligast låter sig detta göra
              genom att slå ihop landets 30 självständiga a-kassor till en a-kassa
              som administreras under Försäkringskassan. Som en bonus slipper
              man därmed också politiseringen av a-kassan, så att a-kassan helt
              fokuserar på den enskilde och dennes behov av en tillfällig försörjning
              mellan två jobb.
            </seg>
            <seg n="fb294476">
              Trots att fackförbunden själva, liksom a-kassorna, påstår att
              a-kassorna är självständiga och fristående är kopplingen till
              enskilda fackförbund stark. Den politiska inblandningen syntes
              inte minst vid rekryteringen av en chef till Handelsanställdas
              förbund förra året, då man i tidningen Riksdag det är den uppgift
              vi har här i riksdagen.
            </seg>
            <seg n="b68cb2a3">
              Som försäkringen var utformad före 2007 med en hög ersättningsnivå
              under flera års tid visade det sig att risken var påtaglig att
              den i praktiken blev en långvarig försörjning som motverkade arbetslinjen.
              Försäkringen fungerade då i många fall mer som ett allmänt försörjningsstöd
              än som ett ekonomiskt stöd under en omställningsfas.
            </seg>
            <seg n="8e8c1d46">
              Ersättningsnivån har påverkan på sysselsättningen. En successivt
              nedtrappad ersättning stärker incitamenten att söka arbete. Sökaktiviteten
              påverkas liksom benägenheten att acceptera ett arbete, vilket
              givetvis också ökar sannolikheten att få ett arbete. Det kan också
              öka rörligheten på arbetsmarknaden både geografiskt och yrkesmässigt.
            </seg>
            <seg n="5a4ef2e2">
              Det är värt att notera att också ett par av oppositionspartierna
              på senare år har anslutit sig till denna analys och numera i sina
              budgetalternativ förordar en nedtrappning i ersättningsnivån eller
              av den högsta dagpenningen efter en del av ersättningsperioden.
            </seg>
            <seg n="6a914c69">
              Fru talman! Folkpartiet och Alliansen vill ta avstånd från den
              negativa bild som Socialdemokraterna och Vänsterpartiet tecknar
              av regeländringarna och effekten av dem. Reformeringen av arbetslöshetsförsäkringen
              har till syfte att bidra till en varaktigt hög sysselsättning
              genom att öka sökaktiviteten och sannolikheten att man accepterar
              ett jobberbjudande. Detta har skett med insikt om de negativa
              konsekvenser som arbetslösheten har både för den enskilde och
              för samhället.
            </seg>
            <seg n="b24ba539">
              Långsiktigt beräknas reformerna av arbetslöshetsförsäkringen
              öka sysselsättningen och antalet arbetade timmar med 1 procent
              och därmed också minska arbetslösheten. I ett alltjämt osäkert
              läge i världsekonomin och med en fortfarande alltför hög inhemsk
              arbetslöshet känns det mindre klokt att förorda en återgång till
              den tidigare politiken, som vi med facit i hand vet inte fungerade
              särskilt bra ens i högkonjunktur.
            </seg>
            <seg n="2f90871d">
              Fru talman! När det gäller frågan om en obligatorisk eller frivillig
              försäkring vill vi i Alliansen framhålla att det är mycket angeläget
              att alla som arbetar och uppfyller villkoren för försäkringen
              också ska ha ett gott skydd vid arbetslöshet. Så skriver vi också
              i betänkandet. Vi välkomnar därför de regelförändringar som genomförs
              för att stimulera till ett ökat medlemskap i arbetslöshetskassan,
              exempelvis sänkningen av arbetslöshetsavgiften, de slopade inträdesvillkoren
              för att bli medlem i en a-kassa och den tillfälliga förändringen
              av medlemsvillkor som medförde att en medlem snabbare kunde få
              inkomstrelaterad arbetslöshetsförsäkring.
            </seg>
            <seg n="5de6f979">
              Enligt statistik som Inspektionen för arbetslöshetsförsäkringen,
              IAF, presenterade den 6 mars 2012 har arbetslöshetskassornas medlemsantal
              som tidigare har nämnts här i talarstolen stigit med 90 000 personer
              mellan september 2008 och januari 2012. Att trenden är tydligt
              positiv visas också av att tredje kvartalet 2008 var det senaste
              kvartalet då medlemsantalet sjönk. Detta tycker jag är mycket
              positivt. Men de facto vore det önskvärt om ännu fler förvärvsarbetande
              som uppfyller arbetsvillkoret var berättigade till en trygg inkomstförsäkring
              i arbetslöshet. Därför ser vi i Alliansen det som positivt att
              en av utgångspunkterna för den tidigare nämnda Socialförsäkringsutredningens
              arbete är att den framtida arbetslöshetsförsäkringens inkomstrelaterade
              ekonomiska ersättning ska omfatta alla som förvärvsarbetar och
              uppfyller arbetsvillkoret.
            </seg>
            <seg n="a7f54c58">
              Fru talman! Vi i Alliansen ser klara fördelar med att de allmänna
              försäkringarna vid sjukdom och arbetslöshet behandlas i ett sammanhang.
              Därigenom kan samspelet mellan dessa försäkringar och mellan dem
              och andra stödsystem i samhället belysas tydligare. Utredningen
              har också med det givna mandatet goda möjligheter att pröva eventuella
              för- och nackdelar med en harmonisering av försäkringarna. En
              sammanhållen utredning underlättar också regeringens ambition
              att se över möjligheterna att skapa ett enhetligt inkomstbegrepp
              för de olika trygghetssystemen. Ett enhetligt inkomstbegrepp ska
              enligt utredningens direktiv syfta till att underlätta kontrollen
              men också öka rättssäkerheten och andelen korrekta utbetalningar.
            </seg>
            <seg n="b3cf14a2">
              Fru talman! Jag vill också säga några ord om vad vi i Alliansen
              gör för att arbetsmarknadspolitiken ska fungera bra med det givna
              syftet att så få som möjligt ska behöva bli beroende av a-kassa
              och i stället få ett jobb så snabbt som möjligt. En lyckad reform
              som har genomförts är nystartsjobben, som har vuxit i rask takt
              och i början av året uppgick till nära 50 000.
            </seg>
            <seg n="66b501db">
              För att komma till rätta med den långvarigt höga ungdomsarbetslösheten,
              som är en av de största utmaningar vi har i vårt samhälle i dag,
              har alliansregeringen tagit flera viktiga steg för att förbättra
              ungas möjlighet att få jobb. Det har bland annat blivit billigare
              att anställa ungdomar genom de sänkta arbetsgivaravgifterna. Enligt
              Företagarnas undersökning och utredning angående detta har 40
              000 nya jobb skapats av denna reform.
            </seg>
            <seg n="69fb5976">
              En jobbgaranti har införts för att ge ungdomar individuellt utformade
              insatser. Regeringen har också under Folkpartiets ledning reformerat
              gymnasieskolan med syfte att förbättra kvaliteten och minska avhoppen.
              Regeringen har initierat den största satsning på gymnasial lärlingsutbildning
              som har gjorts i Sverige.
            </seg>
            <seg n="ce7b0162">
              Många ungdomar saknar motivation att återgå till studier i vissa
              fall beroende på dåligt självförtroende efter många misslyckanden
              och en tuff tid av svårigheter i skolan. För att öka studiemotivationen
              hos dessa ungdomar har regeringen infört en studiemotiverande
              utbildning i folkhögskolans regi som riktar sig till arbetslösa
              ungdomar som saknar fullständig grundskole- eller gymnasieutbildning.
            </seg>
            <seg n="03bf576f">
              Regeringen har också höjt studiebidraget för arbetslösa ungdomar
              i åldrarna 2024 år som deltar i jobb- och utvecklingsgarantin
              eller jobbgarantin för ungdomar och som har avbrutit sin utbildning
              före juli 2010. Bidraget ligger på en bit över 6 000 kronor i
              månaden och kan ges till dess att den studerande har fått slutbetyg
              från grundläggande gymnasial vuxenutbildning eller motsvarande.
            </seg>
            <seg n="01562bd5">
              Regeringen har också infört en sak som jag tycker är viktig.
              Det är möjligheten till tidiga programinsatser för ungdomar. Arbetsförmedlingen
              kan numera på ett tidigt stadium identifiera de ungdomar som bedöms
              riskera långvarig arbetslöshet genom så kallad profilering. Syftet
              är att identifiera de ungdomar som riskerar långvarig arbetslöshet
              och erbjuda dessa programinsatser från dag ett när de kommer till
              Arbetsförmedlingen. Det här handlar framför allt om praktik där
              dessa ungdomar kan få en starkare anknytning till arbetsmarknaden
              genom referenser och arbetslivserfarenhet. Den grupp ungdomar
              som främst berörs av detta är sannolikt de som inte har fullföljda
              studier från grundskola och gymnasieskola.
            </seg>
            <seg n="88585d2f">
              Fru talman! Jag vill avslutningsvis säga att den del av arbetsmarknadspolitiken
              som vi i dag diskuterar gäller a-kassan, men samtidigt måste vi
              alltid se denna politik som en helhet. Arbetsmarknadspolitiken
              är en helhet, och arbetslinjen är viktig att följa. Skapandet
              av förutsättningar för att fler ska kunna få jobb är kärnpunkten
              där. Samtidigt är det viktigt att ha en tryggad omställningstid
              via a-kassan under den tid man söker ett nytt jobb när man har
              förlorat sitt gamla.
            </seg>
          </u>
          <note type="speaker" n="a64c2dcc">
            Anf. 158 PATRIK BJÖRCK (S) replik:
          </note>
          <u who="patrik_bjorck_7044f9" xml:id="i-8822a534258e6126-1" n="6ca95217">
            <seg n="e86020c9">
              Fru talman! Hans Backman, Folkpartiet! I de allra flesta debatter
              vi tidigare har haft om arbetslöshetsförsäkringen har Hans Backman
              pratat om höjda ersättningsnivåer. Jag kanske hörde fel, men jag
              hörde inte att Hans Backman gjorde det den här gången. Det är
              en liten förändring. Det verkar som om Hans Backman nu har anpassat
              sig till den moderatledda regeringens arbetsmarknadspolitik och
              arbetslöshetsförsäkringen. Tidigare har Hans Backman åtminstone
              låtsats att han var folkpartist.
            </seg>
            <seg n="ce3f6907">
              Hans Backman pratar om att det är viktigt med en välutformad
              försäkring. Han pratar om att man ska hitta balanspunkten. Sedan
              tar Hans Backman avstånd från den beskrivning av försäkringen
              som vi socialdemokrater, och även Vänsterpartiet, gör. Det tolkar
              jag så att Hans Backman är väldigt nöjd och inte vill göra några
              förändringar. Det går inte att förstå Hans Backmans anförande
              på något annat sätt.
            </seg>
            <seg n="d507c080">
              Då blir frågan: Anser Hans Backman att den här försäkringen har
              nått den balanspunkt som Hans Backman tycker att man ska eftersträva
              i försäkringen? Anser Hans Backman att försäkringen är välutformad
              och att den fyller de funktioner som man har rätt att kräva av
              en arbetslöshetsförsäkring? Anser Hans Backman att det är så,
              givet att en halv miljon människor har lämnat försäkringen för
              att den är så dyr och dålig, givet att det knappt är 3 procent
              som har sin inkomst försäkrad och givet att de allra flesta arbetslösa
              över huvud taget inte finns med i försäkringen? Är det så Hans
              Backman skulle vilja beskriva en väl utformad försäkring där han
              har funnit sin balanspunkt samtidigt som han tycker att det är
              anmärkningsvärt att vi socialdemokrater kritiserar det här misslyckandet?
            </seg>
          </u>
          <note type="speaker" n="5158135c">
            Anf. 159 HANS BACKMAN (FP) replik:
          </note>
          <u who="hans_backman_c4934c" xml:id="i-6d00fa102a246abf-0" n="32b57f4d">
            <seg n="74848ff4">
              Fru talman! Patrik Björck! Jag tror inte att jag behöver låtsas
              att jag är folkpartist. Jag har min medlemsnål på mig.
            </seg>
            <seg n="fab9e76c">
              Men låt mig återgå till frågorna. Det är viktigt att finna balanspunkten.
              I vissa stycken har vi lyckats med arbetsmarknadspolitiken som
              en helhet, och där ingår ju a-kasseförändringar som en del. Det
              är de facto så att 200 000 fler personer har kommit in i sysselsättning
              från utanförskap och att 175 000 nya jobb har skapats.
            </seg>
            <seg n="bfef2b5b">
              Det är väl i regel i replikskiften som jag har talat om ersättningsnivåer
              och förändringar av dessa. Det kan jag göra i dag också. Som Patrik
              Björck vet har vi i Folkpartiet tagit beslut på landsmötet om
              att vi skulle vilja föra en diskussion om att titta på ersättningsnivåerna
              och lyfta dem. Det är saker vi får göra tillsammans med de andra
              allianspartierna i budgetförhandlingar och i andra diskussioner.
              Det är en sak vi i Folkpartiet har tagit ställning för, men det
              är en sak som vi måste titta på. Vi måste ta hänsyn till den helhet
              som arbetsmarknadspolitiken är tillsammans med våra kolleger i
              alliansregeringen.
            </seg>
            <seg n="6b718e10">
              Patrik Björck och Socialdemokraterna pratar gärna om att det
              är viktigt att alla har en inkomstförsäkring från a-kassan i händelse
              av arbetslöshet. Jag delar den uppfattningen. Men jag har svårt
              att förstå varför inte Socialdemokraterna är positiva till att
              införa en obligatorisk allmän arbetslöshetsförsäkring i och med
              att alla som arbetar och uppfyller arbetsvillkoret är med och
              finansierar arbetslöshetsförsäkringen.
            </seg>
            <seg n="9a937c8d">
              Det är viktigt att titta på balansen och finna den, och det finns
              skäl att diskutera vidare var de mest optimala ersättningsnivåerna
              ligger.
            </seg>
          </u>
          <note type="speaker" n="90a199a5">
            Anf. 160 PATRIK BJÖRCK (S) replik:
          </note>
          <u who="patrik_bjorck_7044f9" xml:id="i-8822a534258e6126-2" n="6ca95217">
            <seg n="c7a69453">
              Fru talman! Det sista var lite hoppfullt. Då kan jag ställa min
              favoritfråga. Vilken är den optimala ersättningsnivån? Tack för
              den ingången, Hans Backman!
            </seg>
            <seg n="3a805434">
              Jag blir inte riktigt klar över om Hans Backman anser att balanspunkten
              är hittad. I anförandet var Hans Backman oerhört nöjd med försäkringen.
              Nu känner jag igen Hans Backman lite mer när han kommer med de
              här tankarna om höjda ersättningsnivåer. Det finns uppenbarligen
              en spricka mellan allianspartierna om hur försäkringen ska vara
              utformad. Det skulle vara spännande om Hans Backman kunde förklara
              för oss vilken ersättningsnivå som är den välutformade försäkringens
              ersättningsnivå.
            </seg>
            <seg n="a6d994f8">
              Hans Backman frågar mig varför vi inte vill införa ett obligatorium.
              Det finns en mängd olika skäl till det. Det allra viktigaste skälet
              är att det inte löser några problem. Kan Hans Backman förklara
              för mig på vilket sätt det skulle lösa några som helst problem?
              Det skulle vara väldigt spännande att höra. På vilket sätt ska
              man hantera att 3 procent har sin inkomst försäkrad? På vilket
              sätt ska man hantera att de allra flesta arbetslösa står utanför
              försäkringen? Hur skulle det förändras om man gjorde den obligatorisk?
              Det skulle jag vilja att Hans Backman svarade på.
            </seg>
            <seg n="970d5215">
              Framför allt skulle jag vilja höra om ersättningsnivån och den
              väl balanserade punkten när ersättningsnivå fungerar. Är Hans
              Backman medveten om att den ersättningsnivå på 680 kronor som
              Hans Backman försvarade 2006 ligger kvar på 680 kronor? Med löneutvecklingen
              motsvarar det en ersättningsnivå på ca 800 kronor. Om den var
              välbalanserad 2006 kan den omöjligen vara det nu. Om den är det
              nu måste det ha varit helt fel 2006. Kan Hans Backman reda ut
              det lite grann för oss?
            </seg>
          </u>
          <note type="speaker" n="2d9e5b0e">
            Anf. 161 HANS BACKMAN (FP) replik:
          </note>
          <u who="hans_backman_c4934c" xml:id="i-6d00fa102a246abf-1" n="32b57f4d">
            <seg n="07380df7">
              Fru talman! Jag är inte beredd att sätta den optimala nivån här,
              Patrik Björck. Jag tror att det är svårt att finna den i en diskussion
              i kammaren i dag. Däremot är det värt att se över ersättningsnivån
              och bedöma var en rimlig nivå kan ligga. Det tycker vi i Folkpartiet,
              och vi får diskutera det vidare med våra allianskolleger, bland
              annat i samband med budgetarbetet.
            </seg>
            <seg n="e160d9bd">
              Sedan frågar Patrik Björck hur en obligatorisk a-kassa skulle
              hjälpa till att göra det tryggare för oss alla i samhället. För
              det första tycker jag att det är rimligt att alla har rätt att
              få en arbetslöshetsförsäkring, precis som man har rätt att få
              en sjukförsäkring, när alla är med och finansierar arbetslöshetsförsäkringen
              när man jobbar. Det är vi ju. Den är bara delvis medlemsfinansierad.
              Till stor del är den finansierad av alla oss som arbetar.
            </seg>
            <seg n="bf79ccc9">
              När det gäller de som står utanför rätten att få en arbetslöshetsförsäkring
              har vi ett helt annat paket och andra uppgifter att arbeta med.
              Det handlar ofta om de ungdomar som har lämnat skolan och inte
              har fullgjord gymnasieutbildning eller grundskoleutbildning och
              därför inte kommer in i arbete. Vi måste finna andra vägar för
              att ge dem möjlighet att komma in i arbete så att de också kan
              kvalificera sig för arbetslöshetsförsäkringen. Jag tycker att
              vi allianspartier som utgör regeringsunderlaget nu jobbar på ett
              konstruktivt sätt med detta.
            </seg>
            <seg n="9d7d5c9f">
              Vi gör bland annat stora insatser för att skapa möjligheter till
              lärlingsutbildning. Många arbetsgivare och företagare säger att
              ett av de största problemen är att de inte får tag på arbetskraft
              som har yrkeserfarenhet. Lärlingsutbildningen är en del för att
              avhjälpa detta problem och göra det möjligt för fler ungdomar
              att få ett arbete.
            </seg>
          </u>
          <note type="speaker" n="583623b1">
            Anf. 162 JOSEFIN BRINK (V) replik:
          </note>
          <u who="josefin_brink_4d45f6" xml:id="i-802b1876d5162414-0" n="ceb84e00">
            <seg n="aee2b408">
              Fru talman! Jag konstaterar att Hans Backman upprepar det som
              står i betänkandet om att det är viktigt att alla löntagare har
              ett bra skydd i försäkringen. Man vill gärna att fler ska omfattas
              av den inkomstrelaterade försäkringen, men samtidigt står Hans
              Backman precis i majoritetstextens anda här och är i stort sett
              ganska nöjd med de förändringar som har gjorts. Han hävdar till
              och med att det har gjorts en hel del förbättringar.
            </seg>
            <seg n="5d1eb188">
              Jag vill ta upp och beskriva hur läget ser ut. Andelen av löntagarna
              som är anslutna till en a-kassa har minskat från 85 procent 2006
              till 70 procent 2011. Den lilla ökningen som har skett på sista
              tiden har inte förändrat det här i stort det är ju ganska stora
              volymer av människor vi pratar om utan det är en kraftig minskning
              av antalet personer som är med.
            </seg>
            <seg n="65ea96d2">
              År 2006 hade 80 procent av de arbetslösa ersättning. År 2011
              hade siffran krympt till runt 30 procent som får någon ersättning
              över huvud taget. Av dem som får ersättning är det runt 34 procent
              som får ut 80 procent av sin tidigare lön.
            </seg>
            <seg n="4b8431d7">
              Jag kan tillägga att det innebär att inte ens inom de yrken som
              har den lägsta medellönen får en genomsnittlig heltidsarbetande
              ut 80 procent. Inte ens de som jobbar inom barnomsorgen, hotell
              och restaurang, handikappomsorgen och äldreomsorgen får ut 80
              procent av sin tidigare lön när de blir arbetslösa.
            </seg>
            <seg n="0630550a">
              Jag måste fråga: Tycker Hans Backman på allvar att den här situationen
              är bra? Är arbetslöshetsförsäkringen bättre i dag än vad den var
              2006? Är det här ett lyckat resultat efter fem år med er politik?
            </seg>
          </u>
          <note type="speaker" n="b79ea03d">
            Anf. 163 HANS BACKMAN (FP) replik:
          </note>
          <u who="hans_backman_c4934c" xml:id="i-6d00fa102a246abf-2" n="32b57f4d">
            <seg n="74575a5f">
              Fru talman! Tack, Josefin Brink! Jag vill börja med att återigen
              nämna att det har hänt positiva saker till följd av den arbetsmarknadspolitik
              som vi har fört. Det gäller a-kasseförändringarna men också andra
              saker, till exempel halverade arbetsgivaravgifter för ungdomar
              och nystartsjobben.
            </seg>
            <seg n="e4cd5fff">
              Samtidigt har vi en a-kassa som ett antal personer har lämnat.
              Jag är själv positiv till att många är med i arbetslöshetsförsäkringen.
              Därför är jag också positiv till att införa en obligatorisk, allmän
              a-kassa. Socialförsäkringsutredningen jobbar nu med de direktiven.
            </seg>
            <seg n="2424fe39">
              Det är ingen nyhet att vi i Folkpartiet tycker att en del av
              utvecklingen av arbetsmarknadspolitiken som är värd att se över
              är nivåerna på ersättningen för att på så sätt göra det möjligt
              för fler att få ut 80 procent av sin tidigare lön i ersättning.
              Det är Folkpartiets linje, men vi är förstås också medvetna om
              att alla förändringar av arbetslöshetsförsäkringen medför kostnader.
              Därför måste detta vara en del av ett arbete som görs av regeringen
              i samband med en budgethantering.
            </seg>
            <seg n="9e08e658">
              Vad som möjligen ibland skiljer Vänsterpartiet från Folkpartiet
              i den här frågan är att vi är mycket måna om att en förändring
              som vi gör måste vara finansierad, för annars skadar man samhällsekonomin
              i andra delar.
            </seg>
          </u>
          <note type="speaker" n="a8fd36c4">
            Anf. 164 JOSEFIN BRINK (V) replik:
          </note>
          <u who="josefin_brink_4d45f6" xml:id="i-802b1876d5162414-1" n="ceb84e00">
            <seg n="8586f881">
              Fru talman! Det råder inga som helst skillnader mellan Vänsterpartiet
              och Folkpartiet i den delen. Därför har vi också i vårt budgetalternativ
              som vi debatterade för bara ett par månader sedan faktiskt lagt
              in finansierade förslag till förbättringar av arbetslöshetsförsäkringen.
            </seg>
            <seg n="de5a2df1">
              Det är lite svårt att smälta att Hans Backman ändå i någon mening
              tycker att det mesta är positivt och att de här försämringarna
              i a-kassan på något sätt har varit värda att genomföra med tanke
              på hur mycket positivt som har hänt på arbetsmarknaden.
            </seg>
            <seg n="a536d32c">
              Det är lite svårt att se med tanke på att arbetslösheten har
              stigit från 6,6 procent till 8 procent sedan 2006 och antalet
              långtidsarbetslösa har ökat med nästan 100 000 personer under
              Hans Backmans partikamraters regeringstid. Dessutom har antalet
              långtidsarbetslösa, alltså de som har varit arbetslösa i mer än
              två år, fördubblats bara sedan 2010. Sysselsättningsgraden har
              sjunkit från 66 ½ procent till 65,4 procent, och ungdomsarbetslösheten
              har ökat från 20 till 24 procent. Det finns ju inte en siffra
              som pekar åt rätt håll!
            </seg>
            <seg n="acafae91">
              Samtidigt hävdar Hans Backman i likhet med övriga Alliansen att
              de här försämringarna av arbetslöshetsförsäkringen ändå har bidragit
              till att öka sysselsättningen och minska arbetslösheten. Jag har
              väldigt svårt att se hur det går ihop.
            </seg>
            <seg n="53456380">
              Jag vill gärna upprepa frågan som Patrik Björck ställde om obligatoriet.
              På vilket sätt ska det ge fler personer en inkomstrelaterad ersättning
              om varken arbetsvillkoret eller taket ändras? Och hur ska det
              kunna ske utan några ökade kostnader? Det går inte att få ihop
              det!
            </seg>
          </u>
          <note type="speaker" n="e4defa7b">
            Anf. 165 HANS BACKMAN (FP) replik:
          </note>
          <u who="hans_backman_c4934c" xml:id="i-6d00fa102a246abf-3" n="32b57f4d">
            <seg n="91670bab">
              Fru talman! Nu har inte vi i Folkpartiet sagt att det här inte
              skulle medföra ökade kostnader, men vi måste i så fall ha de kostnaderna
              finansierade så att vi vet varifrån vi ska ta pengarna.
            </seg>
            <seg n="f5100b80">
              En viktig del i att göra en a-kassa obligatorisk är det som jag
              tidigare sade i debatten med Patrik Björck att alla faktiskt är
              med och finansierar arbetslöshetsförsäkringen. Alla som jobbar
              lägger in pengar till den, och då tycker jag också att det är
              rimligt att alla har rätt att få ut en ersättning från denna försäkring,
              som man själv är med och finansierar när man arbetar, om man blir
              arbetslös. Det tycker jag är en viktig rättviseprincip.
            </seg>
            <seg n="5a3a94e2">
              Sedan måste man som sagt titta på arbetsmarknadspolitiken som
              en helhet, och förändringarna i arbetslöshetsförsäkringen är en
              del av de förändringar och reformer som vi i allianspartierna
              och regeringen har gjort.
            </seg>
            <seg n="1afe94e7">
              En sak som nu har blivit accepterad av stora delar av oppositionen
              är att vi har infört den här förändringen av försäkringen i så
              måtto att man har en nedtrappning i ersättningsnivån över tid.
              Det gäller inte Vänsterpartiet, men en annan del av oppositionen
              har accepterat detta.
            </seg>
            <seg n="76f1e90a">
              Sådana saker har uppenbarligen ökat sökaktiviteten och medfört
              att rörligheten i viss mån kan öka på arbetsmarknaden. Det är
              en positiv del.
            </seg>
            <seg n="73701d43">
              Vi i Folkpartiet har sett att det kan finnas skäl att diskutera
              en annan nivå på ersättningen i a-kassan, och det är det som Josefin
              Brink är ute efter, nämligen att man vill ha en högre nivå inom
              arbetslöshetsförsäkringen. Det är någonting som vi i Folkpartiet
              har tagit ställning för, men det är precis som när ni i Vänsterpartiet
              tillsammans med Miljöpartiet stödde den socialdemokratiska regeringen
              att man måste diskutera med dem man styr landet med innan man
              kan få gehör för alla sina åsikter. Det är så det fungerar när
              man har ett samarbete.
            </seg>
          </u>
          <note type="speaker" n="92406abe">
            Anf. 166 ANN-LOUISE HANSSON (MP) replik:
          </note>
          <u who="anders_hansson_56ba16" xml:id="i-5f7c3a54696efd80-1" n="0e75efc7">
            <seg n="b2b5281d">
              Fru talman! Frågan jag ska ställa nu är kanske lite udda i sammanhanget,
              men den hänger ihop med arbetslöshetsförsäkringen som har försämrats.
              Ordet utanförskap hör jag, uppe i Norrland, er i Alliansen använda
              ofta. Min enkla fråga är: Varför vill Alliansen stigmatisera dem
              som är arbetslösa?
            </seg>
            <seg n="ecc4dece">
              I min värld är det helt fel ingång för att se människan och dennas
              möjligheter att lösa sin arbetslöshetssituation. I genomsnitt
              byter man jobb tre gånger i sitt liv, har jag hört. Troligtvis
              är det ännu fler gånger i dag.
            </seg>
            <seg n="09efc96a">
              Varför vill Alliansen stigmatisera dem som är arbetslösa? Det
              är alltså min enkla fråga.
            </seg>
          </u>
          <note type="speaker" n="b4f6d619">
            Anf. 167 HANS BACKMAN (FP) replik:
          </note>
          <u who="hans_backman_c4934c" xml:id="i-6d00fa102a246abf-4" n="32b57f4d">
            <seg n="bb955219">
              Fru talman! Tack för frågan, Ann-Louise Hansson! Det skulle vara
              mig, Folkpartiet och Alliansen främmande att stigmatisera den
              som är arbetslös. Vi är väldigt tydliga med att säga att vi inte
              tror att någon egentligen vill vara utan ett arbete. Ett arbete
              för med sig så mycket positivt. Man får en social samhörighet.
              Man får sin ekonomi tryggad på ett helt annat sätt. Oavsett vilken
              ersättningsnivå man har på försäkringar som sjukförsäkring och
              arbetslöshetsförsäkring ger ett jobb ändå en större trygghet.
            </seg>
            <seg n="fb5c7891">
              Vi tror däremot att utveckling för en människa ofta sker när
              man får möjlighet att gå en utbildning och sedan få ett jobb.
              Utifrån det har man också en stor möjlighet att med gott självförtroende
              ta sig framåt i livet. Jag tror att det är mycket olyckligt att
              ungdomar lämnar skolan och sedan blir långtidsarbetslösa. Det
              är skadligt för självförtroendet.
            </seg>
            <seg n="cc9113c2">
              Att som ungdom känna sig behövd är viktigt. Den första känslan
              av att vara riktigt behövd kan för många ungdomar vara just att
              få sitt första jobb, att någon efterfrågar att man är på plats
              varje dag, att man får beröm, att man får visa att man är en värdefull
              del i vårt samhälle.
            </seg>
            <seg n="0e2d4c58">
              Det skulle vara mig främmande att på något sätt stigmatisera
              någon som är arbetslös. Arbetslöshet är något som ingen vill råka
              ut för.
            </seg>
          </u>
          <note type="speaker" n="30767dc8">
            Anf. 168 ANN-LOUISE HANSSON (MP) replik:
          </note>
          <u who="anders_hansson_56ba16" xml:id="i-5f7c3a54696efd80-2" n="0e75efc7">
            <seg n="a7ff59f7">
              Fru talman! Jag tackar för svaret och håller förstås med om allt
              vad Hans Backman nu sade.
            </seg>
            <seg n="635e6803">
              När det gäller ordet utanförskap tycker jag dock fortfarande
              att ni borde ha hittat på något bättre, Hans Backman.
            </seg>
          </u>
          <note type="speaker" n="9997a501">
            Anf. 169 HANS BACKMAN (FP) replik:
          </note>
          <u who="hans_backman_c4934c" xml:id="i-6d00fa102a246abf-5" n="32b57f4d">
            <seg n="b42e9f6d">
              Fru talman! Det finns många sätt att benämna saker och ting på.
              Det viktiga är att vi tillsammans arbetar för att ge förutsättningar
              för så många som möjligt att få en utbildning och möjlighet att
              komma i arbete. Jag anser att bland annat lärlingsutbildningarna
              är en väg som vi kan hoppas på, tro på och arbeta med, inte minst
              med tanke på de signaler som kommer från näringslivet. Man har
              behov av personer som har en viss yrkeserfarenhet. Det kan man
              som arbetsgivare ge genom att någon först är lärling på arbetsplatsen
              och sedan i många fall efter lärlingsperioden kan bli heltidsanställd.
            </seg>
            <seg n="b8f1322f">
              Vi får jobba vidare för att så många som möjligt ska kunna komma
              i arbete.
            </seg>
          </u>
          <note type="speaker" n="d3231a3a">
            Anf. 170 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-dc89a388930fc7d8-1" n="8c568b01">
            <seg n="7e93ebe3">
              Fru talman! Jag reagerade på att Hans Backman sade att den föregående
              politiken inte fungerade på arbetsmarknadsområdet. Jag tycker
              mig se samma sak med den nuvarande politiken. Inget av de båda
              blockens arbetsmarknadspolitik fungerar i praktiken. Det kan vi
              se inte minst genom att titta på sysselsättningsgraden under de
              senaste två decennierna. Det är faktiskt avgörande för hur många
              som i förhållande till arbetskraften är anställda eller har någon
              form av sysselsättning. Vi kan klart och tydligt se att inte heller
              den nuvarande regeringen har lyckats komma till rätta med problemet,
              vilket Hans Backman fått höra av företrädarna för det rödgröna
              blocket.
            </seg>
            <seg n="f0001444">
              Det talas om 200 000 nya jobb. Om man sätter det i relation till
              tillväxten av utbudet på arbetskraft ser siffrorna inte längre
              lika trevliga ut. Det viktiga när det gäller arbetslösheten och
              arbetsmarknadspolitiken borde vara att se till att fler människor
              i förhållande till arbetskraften fick ett arbete att gå till.
              Här har regeringen misslyckats, och jag skulle vilja att man erkände
              det. Regeringen skriver i sina budgetpropositioner att man inte
              anser sig kunna komma till rätta med problemet sett till sysselsättningsgraden.
              Däremot gör man det sett till antalet sysselsatta eftersom det
              ökar genom att befolkningen ökar, framför allt för att vi har
              en stor nettoinvandring.
            </seg>
            <seg n="34c3c10b">
              Jag undrar även hur Hans Backman ser på a-kassan, hur det ökar
              utbudet av arbetskraft, vilket det ju gör. Hur ställer man det
              i relation till förmågan att anställa? Det viktiga i samhället
              måste väl vara att människor blir anställbara? Hur ska man lyckas
              med det?
            </seg>
          </u>
          <note type="speaker" n="ed488c4d">
            Anf. 171 HANS BACKMAN (FP) replik:
          </note>
          <u who="hans_backman_c4934c" xml:id="i-6d00fa102a246abf-6" n="32b57f4d">
            <seg n="d3504f53">
              Fru talman! Låt mig börja med arbetsmarknadspolitiken. I stora
              delar har den lyckats. Vi måste trots allt ta med i beräkningen
              att vi genomlevt en internationell finanskris. När vi tittar på
              länderna ute i Europa ser vi att de i många fall har ett betydligt
              tuffare läge än vi i Sverige. I Grekland talas det om lönesänkningar
              för att kunna lösa de ekonomiska problemen. I Sverige kan vi genomföra
              reformer för att skapa just anställbarhet.
            </seg>
            <seg n="87442d03">
              Det är viktigt att satsa på bland annat grundskolan och gymnasieskolan.
              Det har under ett antal decennier inte fungerat bra i skolans
              värld. Alltför många elever har lämnat skolan utan kompletta betyg,
              vilket gör det svårt att bli anställbar. Därför gör vi nu satsningar
              på att från grunden reformera skolan så att eleverna får en bra
              och stabil utbildning och kan lämna skolan med fullständiga betyg.
              Vi satsar också på att stötta dem som lämnat skolan utan fullständiga
              betyg genom att de exempelvis via folkhögskolestudier får möjlighet
              att komplettera betygen och få gymnasiekompetens. Så arbetar man
              för att göra människor anställbara.
            </seg>
            <seg n="1b7182a5">
              Sverige står sig väl i Europa. Tittar vi på arbetslösheten i
              stort ser vi att vi med europeiska mått mätt ligger på en relativt
              låg nivå. Med svenska mått mätt ligger vi dock relativt högt.
              Att arbetslösheten över lag är så pass hög beror på att vi i ekonomiskt
              hänseende genomlevt en mycket svår tid i Europa och världen. Utifrån
              förutsättningarna har vi i många stycken lyckats bra.
            </seg>
          </u>
          <note type="speaker" n="6e2e98d2">
            Anf. 172 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-dc89a388930fc7d8-2" n="8c568b01">
            <seg n="8f0f2099">
              Fru talman! Hans Backman hänvisar till finanskrisen och att det
              varit ett tuffare läge för de andra länderna. Låt oss i stället
              titta på Norge. Norge har problem med att hitta arbetskraft, både
              i generella termer och i form av kompetent arbetskraft. Det är
              därför många svenskar av Arbetsförmedlingen uppmanas att flytta
              till Norge för att arbeta. Hur kommer det sig att Norge lyckats
              jämfört med Sverige?
            </seg>
            <seg n="2b60b96b">
              Det sägs att för att lyckas sänka arbetslösheten i Sverige måste
              vi pressa tillbaka ersättningsnivåerna och försämra villkoren
              för de arbetslösa, piska dem till att söka arbeten som egentligen
              inte ens finns. I Norge har man väsentligt högre ersättningsnivåer
              och ändå brist på arbetskraft. Det verkar lite konstigt att Norge
              har brist på arbetskraft samtidigt som de har höga ersättningsnivåer
              och regeringen i Sverige säger att man genom att sänka ersättningsnivåerna
              ökar utbudet av arbetskraft, att fler människor söker arbete och
              att man därmed pressar tillbaka arbetslösheten. För mig är det
              ett ologiskt resonemang, och jag förstår faktiskt inte hur regeringen
              tänker.
            </seg>
            <seg n="845cbf55">
              Jag vet inte om regeringen menar allvar med det man säger eller
              om det finns ideologiska skäl bakom. Jag tippar att det är det
              senare. Jag vore glad om jag fick höra att det inte förhåller
              sig på det sättet, utan att man har en genuin vilja att ge människor
              möjlighet till arbete. Om den viljan finns undrar jag varför man
              i så fall hela tiden fyller på utanförskapet med en öppen och
              närmast fri arbetskraftsinvandring. Varför fortsätter man med
              den misslyckade asyl- och anhöriginvandringen?
            </seg>
          </u>
          <note type="speaker" n="bda6ef7d">
            Anf. 173 HANS BACKMAN (FP) replik:
          </note>
          <u who="hans_backman_c4934c" xml:id="i-6d00fa102a246abf-7" n="32b57f4d">
            <seg n="f74abed7">
              Fru talman! När det gäller att öka utbudet av arbetstillfällen
              har vi ett antal olika åtgärder vi kan vidta. Vi har gjort ett
              antal reformer inom arbetsmarknadspolitiken som till delar varit
              lyckade. Vi har genomfört nystartsjobben som nu är uppe i ca 50
              000. Vi har genomfört en förändring som gjort det billigare att
              anställa ungdomar, vilket gett ca 40 000 nya jobb. Men vi har
              ett stort arbete att göra när det gäller företagarnas villkor.
              Där är regeringen nu inne på att exempelvis förbättra tillgången
              på riskkapital så att man som företagare med en affärsidé som
              bär kan få möjlighet att växa och på så sätt kunna anställa fler.
              Där finns en utvecklingspotential som jag tror kommer att göra
              att det bli fler arbetstillfällen.
            </seg>
            <seg n="61b1389b">
              Det är också viktigt att satsa resurser på forskningen, vilket
              regeringen förstås vill göra. Forskning skapar nya idéer som kan
              leda till affärsidéer som i sin tur skapar arbetstillfällen. Man
              måste därför se politiken i dess helhet.
            </seg>
            <seg n="4952ddf9">
              När det gäller arbetskraftsinvandringen vet vi alla att vi har
              en befolkningsstruktur som i många delar av landet kommer att
              leda till brist på arbetskraft inom exempelvis äldreomsorgen.
              Vi behöver således ge möjlighet till alla som nu bor i Sverige
              att få ett arbete, men vi kommer också att ha behov av att människor
              flyttar till Sverige. Dessutom är många som kommer hit kreativa
              och skapar egna företag. Bara i Gävleborg finns ett antal tusen
              personer anställda av företagare, entreprenörer, som kommit från
              andra länder.
            </seg>
            <seg n="9e724224">
              Vi måste arbeta med en kombination av åtgärder för att öka antalet
              arbetstillfällen i Sverige.
            </seg>
          </u>
          <note type="speaker" n="2f10d12e">
            Anf. 174 ANNIKA QARLSSON (C):
          </note>
          <u who="annika_qarlsson_10ba5c" xml:id="i-8b600d53e6e27fad-0" n="ff0dfe08">
            <seg n="1e663b31">
              Fru talman! Att arbetslöshetsförsäkringen är en omställningsförsäkring
              är en av grundpelarna för försäkringen som låg till grund för
              de förändringar Alliansen genomförde när vi kom till makten 2006.
              Den ska inte vara en varaktig försörjning. Det finns inte något
              parti som säger sig vilja ha en varaktig försörjning, men det
              var ändå verklighet när vi tog över 2006. Många av de återställare
              som oppositionen föreslår leder tillbaka till en försäkring som
              mer lutar åt försörjning än en omställningsförsäkring.
            </seg>
            <seg n="c7bcee61">
              De vitt skilda utgångspunkterna i synen på försäkringen kan delvis
              inte helt förklara den bild som målas upp av oppositionen. Vi
              har helt olika bilder av vad försäkringen ska vara.
            </seg>
            <seg n="c847e0ed">
              När det gäller obligatoriet har vi i Centerpartiet uppfattningen
              att det vore värdefullt att försäkringen omfattar alla på arbetsmarknaden.
            </seg>
            <seg n="727dc06a">
              Reformeringen av arbetslöshetsförsäkringen har syftat till att
              bidra till en varaktigt högre sysselsättning genom att öka sökaktiviteten
              och därmed öka chansen till jobb. Den är en del av en helhet med
              många flera olika komponenter som har diskuterats tidigare i kväll,
              till exempel jobbskatteavdraget, sänkta arbetsgivaravgifter, RUT-
              och ROT-avdrag. Reformeringen har skett med insikt om de negativa
              konsekvenser som arbetslöshet har för den enskilde och för samhället.
            </seg>
            <seg n="1b273d56">
              I dag är Alliansen överens, men det finns också olika idéer som
              bollas mellan de fyra allianspartierna. Jag kan lova att vi när
              budgetdiskussionerna närmar sig kommer att ha täta överläggningar
              i frågorna, och jag är helt övertygad om att vi kommer att komma
              överens i höst.
            </seg>
            <seg n="5caa881c">
              Vi i Centerpartiet anser att som a-kassan i dag är utformad har
              incitamenten för att söka jobb stärkts. Vi vill gärna stärka de
              incitamenten ytterligare. Det skulle vi kunna göra genom att höja
              nivån på a-kassan under de första månaderna av arbetslösheten
              följt av en snabbare avtrappning i ersättningsnivåerna. Detta
              ska självklart vara kopplat till snabbare stödjande insatser än
              vad som i dag är fallet. Med hjälp av en kraftigare avtrappning
              är det också möjligt att höja a-kassan inledningsvis utan att
              det omöjliggör andra satsningar. Det vore också bra att få till
              en indexering av a-kassans tak.
            </seg>
            <seg n="bbd59fdb">
              För att människor ska känna trygghet på arbetsmarknaden är den
              ekonomiska situationen vid arbetslöshet viktig. A-kassan ska vara
              en stark omställningsförsäkring som både uppmuntrar till rörlighet
              och säkrar tryggheten. För Centerpartiet är arbetslöshetsförsäkringen
              en viktig del i en flexibel arbetsmarknadsmodell. I kombination
              med en reformerad arbetsrätt som lägger fokus på kompetens i stället
              för anställningsår och på en förbättrad arbetsmarknadspolitik,
              kan den bidra till att ännu fler människor kommer ut i arbete.
            </seg>
            <seg n="47d8c26d">
              När jag säger ännu fler är det ännu fler än vad som redan nu
              är fallet. Det finns olika siffror som slängs runt i debatten.
              Fler i arbete är det nu jämfört med hösten 2006. Enligt SCB:s
              tabeller är det 212 800 fler sysselsatta i dag. Om vi säsongsrensar
              den statistiken är skillnaden 185 800 fler. Jämför vi enskilda
              kvartal och tittar på det fjärde kvartalet 2006 och det fjärde
              kvartalet 2011 blir det 175 700 fler. Men samtidigt har det också
              skett en befolkningsökning, och det är fler som står till arbetsmarknadens
              förfogande i stället för att sjukpensioneras. Även om det växt
              fram fler nya jobb har de inte växt i samma takt. Nej, det är
              sant. Men med alternativet med S, V, MP vid makten hade befolkningsökningen
              troligtvis varit densamma. Och färre hade stått till arbetsmarknadens
              förfogande. Men de 175 700 nya jobben hade varit betydligt färre
              med den alternativa politiken.
            </seg>
            <seg n="bc9266bf">
              När det gäller Sverigedemokraternas syn på arbetsmarknaden kan
              jag konstatera att en dynamik med öppna gränser innebär en möjlighet
              för fler att komma hit till Sverige och arbeta, vara med och bidra,
              skapa en efterfrågan och är en förutsättning för betydligt fler
              i arbete. Det är en tilltro till en dynamik på arbetsmarknaden
              som Sverigedemokraterna uppenbarligen inte delar. De tror att
              om gränserna stängs kommer allt att lösa sig, och de ser inte
              de andra bekymren som finns på arbetsmarknaden. De ser inte möjligheterna
              med en öppen och fri arbetskraftsinvandring.
            </seg>
            <seg n="238ef321">
              Fru talman! I detta ärende behandlar vi motioner om arbetslöshetsförsäkringen
              från allmänna motionstiden hösten 2011. Mycket vatten har runnit
              under broarna sedan dess. Partiledare har gått och kommit i flera
              av våra partier. Men partierna och debatten består.
            </seg>
            <seg n="2caf6039">
              I går skrev Stefan Löfven och Magdalena Andersson på DN Debatt
              att människor har ansvar för att bli anställbara, vilket man också
              självkritiskt medger att man varit dålig med. Det var ju med viss
              nyfikenhet som jag gick till debatten här i dag. Skulle detta
              förnyade omtag märkas i talarstolen? Skulle det bli en ny anrättning
              här i kammaren eller var det samma gamla pyttipanna av gamla skåprester
              som S förlorat val på förut som skulle presenteras här i dag?
            </seg>
            <seg n="4b96744a">
              Jag kan bara konstatera att vänsterretoriken har flödat från
              Patrik Björck i talarstolen lika ymnigt som mittemellanretoriken
              flödade på DN Debatt i går.
            </seg>
          </u>
          <note n="bcc28ee9">
            Jag yrkar bifall till förslaget i betänkandet och avslag på reservationerna.
          </note>
          <note type="speaker" n="7d63c30f">
            Anf. 175 JOSEFIN BRINK (V) replik:
          </note>
          <u who="josefin_brink_4d45f6" xml:id="i-802b1876d5162414-2" n="ceb84e00">
            <seg n="2f5eedab">
              Fru talman! Här får man höra en del spännande förslag från de
              olika allianspartierna. Man är uppenbarligen inte alls så enig
              om arbetslöshetsförsäkringen som det framstår i betänkandet. Där
              framstår det som att allt är väl, och det enda som ska förändras
              är att göra försäkringen obligatorisk.
            </seg>
            <seg n="73b0507a">
              Annika Qarlsson säger nu att Centerpartiet vill höja ersättningen
              i arbetslöshetsförsäkringen. Det är naturligtvis välkommet, även
              om nästa steg att kraftigt sänka ersättningen efter en kort period
              inte är något som vi instämmer i.
            </seg>
            <seg n="ea918f95">
              Det är lite intressant att Centerpartiet vill höja a-kasseersättningen
              samtidigt som Centerpartiet de senaste veckorna har gått ut stenhårt
              och drivit att man ska sänka lönerna för dem som är arbetslösa
              med 2025 procent. Då inställer sig frågan om det är Centerpartiets
              sätt att återupprätta den inkomstrelaterade ersättningen, det
              vill säga genom att sänka lönerna och höja taket hitta något slags
              balanspunkt där man kanske når ett mål om att 80 procent faktiskt
              får 80 procent av sin lön från a-kassan. Det sker genom att lönen
              från början är så låg. Ja, jag vet inte.
            </seg>
            <seg n="65972e1c">
              Hur som helst! Annika Qarlsson upprepar att ett obligatorium
              ska lösa problemet med att så många inte får ersättning. Jag vill
              då ställa den fråga som ingen av de tidigare alliansdebattörerna
              har kunnat besvara. Om man inte samtidigt förändrar kvalifikationsvillkoren
              så att fler människor faktiskt kommer in i försäkringen, hur ska
              ett obligatorium förbättra möjligheten för människor att få arbetslöshetsersättning?
            </seg>
          </u>
          <note type="speaker" n="e39210de">
            Anf. 176 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-8b600d53e6e27fad-1" n="ff0dfe08">
            <seg n="b9085fbd">
              Fru talman! Det var många frågor. Vi är beredda att se över om
              det finns möjlighet att höja taken inledningsvis, och vi är beredda
              att sänka dem.
            </seg>
            <seg n="297b3bf0">
              Nu står Josefin Brink och höjer på ögonbrynen. Det är spännande
              att debattera med Josefin Brink, men hon är inte speciellt neutral
              i talarstolen.
            </seg>
            <seg n="c1048c88">
              Vi pratar om att höja taken, men vi pratar också om att i snabbare
              takt sänka ersättningsnivåerna. Därigenom hålls samma ram för
              a-kassan. Den här delen är viktig för att öka incitamenten.
            </seg>
            <seg n="eb993c49">
              Sedan var det frågan om att sänka lönerna. Det skulle vara orsaken
              att man sedan kommer in i a-kassan. Vi har pratat om ingångslönerna.
              Det handlar om dem som inte har någon ersättning, som inte är
              kvalificerade för a-kassan i dag, som inte får in en fot på arbetsmarknaden.
              Det är den gruppen som vi har diskuterat.
            </seg>
            <seg n="52957d81">
              Ingångslön är något som man har under en kort tid. Studier har
              visat att när man får in en fot på arbetsmarknaden har man tio
              år senare bevisligen betydligt högre lön. Man får en högre livslön
              om man kommer in tidigare på arbetsmarknaden.
            </seg>
            <seg n="38bd1e8e">
              Jag har inte hört något svar på hur man ser på frågan om livslön
              och möjligheten att faktiskt komma in på arbetsmarknaden. Men
              det är kanske så att Josefin Brink hellre ser att man går arbetslös
              än att man får chansen att komma in på arbetsmarknaden.
            </seg>
            <seg n="6e3940c6">
              Det är sant att obligatoriet inte löser alla bekymmer på arbetsmarknaden.
              Nej, alla kommer fortfarande inte att få a-kassa i och med att
              vi inför ett obligatorium. Däremot kommer fler att omfattas. Fler
              kommer att få del av försäkringen. Många väljer i dag att inte
              gå med, dels för att de känner sig trygga på arbetsmarknaden och
              inte tror sig bli arbetslösa, dels för att många ungdomar väljer
              att inte gå med eftersom det innebär att söka medlemskap någonstans.
              Det blir ett för stort steg som gör att de väljer att inte söka.
            </seg>
          </u>
          <note type="speaker" n="3bf7763d">
            Anf. 177 JOSEFIN BRINK (V) replik:
          </note>
          <u who="josefin_brink_4d45f6" xml:id="i-802b1876d5162414-3" n="ceb84e00">
            <seg n="92d6d2b0">
              Fru talman! Nej, det är alldeles riktigt, Annika Qarlsson, att
              jag inte är neutral i talarstolen. Jag representerar Vänsterpartiet
              och Vänsterpartiets politik och åsikter.
            </seg>
            <seg n="ae7380f9">
              Annika Qarlsson erkänner nu: Nej, ett obligatorium kommer inte
              att innebära att alla får a-kassa. Det låter sig sägas. Och det
              är ju bra att det är någon som åtminstone säger detta, att det
              här är inte lösningen på problemet att 70 procent av dem som är
              inskrivna på Arbetsförmedlingen i dag över huvud taget inte får
              någon arbetslöshetsförsäkring och att bara 34 procent får en inkomstrelaterad
              ersättning i dag. Det är bra att Annika Qarlsson erkänner detta.
            </seg>
            <seg n="a7e95281">
              Det går att göra uppskattningar av om man inte förändrar arbetsvillkoret,
              vilket står mycket tydligt i betänkandet att man inte vill göra.
              I dag är det ungefär 36 000 personer som får ersättning från grundförsäkringen.
              Det är de personer som inte är medlemmar i en a-kassa men som
              för närvarande lever upp till arbetsvillkoret. Det är denna lilla
              grupp som med ett obligatorium eventuellt skulle kunna få en inkomstrelaterad
              ersättning.
            </seg>
            <seg n="47f08789">
              Det innebär alltså ingen förändring för majoriteten av de 200
              000 arbetslösa som inte har någon ersättning alls i dag. Det innebär
              inte heller några garantier för de 1,1 miljoner som står utanför
              arbetslöshetsförsäkringen i dag att de kommer att få någon ersättning
              den dag de blir arbetslösa, givet att de inte klarar arbetsvillkoret.
            </seg>
            <seg n="51fa8901">
              Eftersom det i direktiven till den utredning som pågår klart
              och tydligt står att man inte ska ta bort systemet med differentierade
              avgifter och att man ska ta ut en avgift av alla individer på
              ett eller annat sätt innebär det någon typ av graderad obligatorisk
              beskattning eller avgift som alla ska betala in. Men det är en
              löjligt liten andel av dem som i dag står utanför försäkringen
              som skulle kunna få en ersättning. Vad är rimligheten i det, Annika
              Qarlsson?
            </seg>
          </u>
          <note type="speaker" n="a9fc462e">
            Anf. 178 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-8b600d53e6e27fad-2" n="ff0dfe08">
            <seg n="217ae8d7">
              Fru talman! Det var ett intressant ställningstagande från Vänsterpartiet.
              Det jag hänvisade till var sättet att agera i talarstolen, inte
              att vi har olika uppfattning det kan det inte råda någon som helst
              tvekan om. Däremot hur man agerar mot varandra i talarstolen,
              ofta benämnt härskarteknik, är någonting som jag många gånger
              har reagerat på. Jag visste inte att det var en del av Vänsterpartiets
              politik.
            </seg>
            <seg n="8c4829b0">
              När det gäller obligatoriet och arbetsvillkor finns det möjligtvis
              bara ett parti i den här kammaren som har varit i närheten av
              att inte ställa arbetsvillkor, och det är Miljöpartiet när man
              pratar om medborgarlön. I övrigt finns det hos alla partier ett
              krav på någon form av arbetsvillkor för att kvalificera in i försäkringen.
              Det kommer självklart att gälla även för obligatoriet.
            </seg>
            <seg n="040580cf">
              När det gäller att se över arbetsvillkor och alla andra villkor
              som Josefin beskrev sist är det också det som utredningen har
              att se över. Det har jag inga svar på här i dag. Även om det är
              många av de sakerna som sedan kommer att komma fram, som utredningen
              kanske inte har fått på plats, tror jag att det kommer att fortsätta
              att vara diskussioner som gör att man ser över de sakerna.
            </seg>
            <seg n="d22404d9">
              Många står utanför försäkringen i dag men skulle ha möjlighet
              att få rätt till försäkring. De är inte inne i grundförsäkringen,
              för de står helt utanför och väljer att stå utanför därför att
              de inte vill anmäla sig och finnas med i registren. Det finns
              många olika grupper som står utanför men också de som i dag väljer
              att stå utanför då man bedömer att det är liten risk för att bli
              arbetslös. De skulle också finnas med i systemet och vara en del
              av den gemensamma finansieringen av det hela.
            </seg>
          </u>
          <note type="speaker" n="d45aec9a">
            Anf. 179 PATRIK BJÖRCK (S) replik:
          </note>
          <u who="patrik_bjorck_7044f9" xml:id="i-8822a534258e6126-3" n="6ca95217">
            <seg n="1d34cc00">
              Fru talman! Det är spännande med arbetsmarknadspolitik, Annika
              Qarlsson och Centerpartiet, och det ska bli roligt att följa det
              här framöver. Rösta på Centern så sänker vi din lön! Det kommer
              att sitta fint i valrörelsen. Avskaffar vi anställningsskyddet
              också kommer det att bli riktigt lajbans.
            </seg>
            <seg n="c50b954d">
              Jag kostade på mig ett lite raljerande tonfall inledningsvis,
              och jag ska nu övergå till att berömma Annika Qarlsson. Hon har
              faktiskt läst betänkandet, och det tycker jag är bra.
            </seg>
            <seg n="999fc29f">
              Och Annika Qarlsson har svarat på den fråga som jag har ställt
              till hennes kolleger förut, hur man har tänkt sig det här, hur
              teorin ser ut för att en försämrad arbetslöshetsförsäkring ska
              skapa fler jobb. Då säger Annika Qarlsson så här, precis som det
              står i betänkandet: öka sökaktiviteten och stärka incitamenten.
              Det är teorin bakom den försämrade arbetslöshetsförsäkringen.
            </seg>
            <seg n="920e247e">
              Då blir min fråga, eftersom vi nu kan gå vidare i den här diskussionen:
              Tycker Annika Qarlsson att det här har lyckats när arbetslösheten
              ökar, när långtidsarbetslösheten biter sig fast, när ungdomsarbetslösheten
              ökar? Har den ökade sökaktiviteten och de stärkta incitamenten
              lyckats? Är det Annika Qarlssons bild? Det är min första fråga.
            </seg>
            <seg n="62b30caa">
              Min andra fråga är, med tanke på att Svenskt Näringsliv säger
              att man missar sina rekryteringar eftersom man inte hittar folk
              med rätt utbildning och erfarenhet och det i sin tur är ett underbetyg
              för den förda arbetsmarknadspolitiken: Hur ska man kunna söka
              jobb när man inte blir anställd eftersom man inte får en möjlighet
              till exempel till en arbetsmarknadsutbildning för att kunna ta
              de jobb som faktiskt finns även i en lågkonjunktur?
            </seg>
          </u>
          <note type="speaker" n="57e2ea54">
            Anf. 180 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-8b600d53e6e27fad-3" n="ff0dfe08">
            <seg n="aef69a62">
              Fru talman! Ja, man skulle kunna vända på Patrik Björcks inledning
              och säga: Rösta på Centerpartiet så får du jobb! Rösta på Centerpartiet
              så får du fler jobb! Rösta på Centerpartiet så kommer du att få
              en högre livslön än vad du får med alternativet Socialdemokraterna!
            </seg>
            <seg n="23219d3d">
              Det är det som någonstans hänger ihop med alla de förslag som
              vi diskuterar och debatterar. Det handlar om att se till att få
              en mer dynamisk arbetsmarknad.
            </seg>
            <seg n="e5cc1f64">
              Patrik Björck har varit ute efter balansen. Jag tror aldrig att
              det går att hitta en exakt balans, utan jag tror att det gäller
              att hela tiden vara öppen och fundera på vad som händer och sker.
              Arbetslöshetsförsäkringen är en del, om det är lågkonjunktur eller
              högkonjunktur och hur det förändras inom olika branscher.
            </seg>
            <seg n="9168a829">
              Jag kan bara se den förändring som sker i mina hemtrakter i Västsverige
              med Saab, där folk söker sig vidare och där det finns grupper
              som har möjlighet att ta sig vidare på arbetsmarknaden. Men det
              finns också en grupp som kommer att ha svårare att ta sig vidare.
              Den typ av strukturförändring som det då blir lokalt kommer det
              att krävas att vi hela tiden ser över. Det går aldrig att säga
              att det finns en exakt punkt som är helt rätt.
            </seg>
            <seg n="9e85a4b8">
              När det gäller långtidsarbetslösheten kan vi bara konstatera
              att vi har haft ett strukturellt problem under lång tid, och vi
              har kommit åt vissa delar. Men vi är inte helt nöjda med läget,
              utan vi ser att det finns fortsatta bekymmer. Då måste vi jobba
              vidare och fundera på hur vi ska komma åt det.
            </seg>
            <seg n="0470cca2">
              När det gäller att ungdomsarbetslösheten skulle öka tror jag
              inte att siffran stämmer, däremot att den är fortsatt hög. Där
              kan vi se att vi behöver fortsatt jobba med många olika saker.
              Jag tror att det gäller att se att det behövs en palett av olika
              åtgärder för att vi ska komma åt det här.
            </seg>
            <seg n="735ebb2f">
              Men en sak är i alla fall säker. Det som har hänt under de här
              regeringsåren är att det har blivit 175 500 fler jobb. Många olika
              saker har ändrats, och många saker sker, men det här är en strukturell
              skillnad som ändå går i rätt riktning och som hade uteblivit med
              en alternativ politik.
            </seg>
          </u>
          <note type="speaker" n="ab481cd4">
            Anf. 181 PATRIK BJÖRCK (S) replik:
          </note>
          <u who="patrik_bjorck_7044f9" xml:id="i-8822a534258e6126-4" n="6ca95217">
            <seg n="81451717">
              Fru talman! Jag ska bita mig fast lite grann vid min fråga. Annika
              Qarlsson gjorde ett försök att besvara frågan om teorin, och det
              var idén om ökad sökaktivitet. Det bygger ju på att om man gör
              arbetslöshetsförsäkringen tillräckligt dålig ska folk välja att
              arbeta i stället för att vara arbetslösa. Det har Annika Qarlsson
              nu svarat på, och det är det som är bakgrunden till detta.
            </seg>
            <seg n="84277a06">
              Men det har visat sig att det inte fungerar. Drar Annika Qarlsson
              några som helst slutsatser av det enkla faktum att arbetslösheten
              ökar, att långtidsarbetslösheten ökar, att andelen som har varit
              arbetslösa väldigt lång tid ökar dramatiskt med Annika Qarlssons
              politik? Uppenbarligen väljer folk då att inte arbeta. Eller kan
              det vara så, som till exempel Svenskt Näringsliv säger, att valet
              inte existerar därför att man inte får anställning? Annika Qarlssons
              politik har inte bara trappat av a-kassan utan också dragit undan
              arbetsmarknadsutbildning, dragit undan vuxenutbildning, dragit
              undan alla möjligheter för folk som har en utbildning som inte
              efterfrågas eller en erfarenhet som inte efterfrågas att skaffa
              sig de jobb som finns.
            </seg>
            <seg n="664ae2b5">
              Drar Annika Qarlsson några som helst slutsatser av att verkligheten
              är den att arbetslösheten ökar och att folk inte kan välja de
              här jobben? Hela politiken går ju ut på att man ska välja att
              arbeta i stället för att vara arbetslös. Om inte det valet existerar,
              är det då ett problem, Annika Qarlsson?
            </seg>
          </u>
          <note type="speaker" n="2d96c970">
            Anf. 182 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-8b600d53e6e27fad-4" n="ff0dfe08">
            <seg n="50026596">
              Fru talman! När det gäller arbetsmarknadsfrågorna och om teorierna
              har hållit i praktiken eller inte är det inte så att det är enbart
              den saken som spelar roll.
            </seg>
            <seg n="ff5db928">
              Konjunkturläget är också något som spelar roll, oavsett om det
              är en socialdemokratisk regering eller en alliansregering även
              om man som opposition, antingen det är en alliansopposition eller
              en socialdemokratisk opposition, gärna bortser från det. Det är
              klart att konjunkturläget påverkar arbetslöshetssiffrorna oberoende
              av allt det andra.
            </seg>
            <seg n="b8957a9e">
              Men jag kan konstatera att från det att vi tog över 2006 fram
              till 2011 har vi 175 500 nya jobb. Till viss del fungerar det
              alltså. Är jag då nöjd? Nej.
            </seg>
            <seg n="e91406d2">
              En av de saker som Svenskt Näringsliv visade förra veckan men
              som också har kommit fram tidigare pekar på att företagen har
              svårt att rekrytera men också att de som står till arbetsmarknadens
              förfogande har svårt att hitta in på arbetsmarknaden, att få tag
              på rätt arbetsgivare. Där behöver vi göra mer.
            </seg>
            <seg n="af0aa8c1">
              Jag skulle gärna se att det fanns fler aktörer. Vi är inte riktigt
              överens om det, men diskussionen pågår. Det är en oerhört viktig
              förutsättning för att sedan komma vidare.
            </seg>
            <seg n="67c23c7e">
              Det är intressant att Patrik Björck inte vid något tillfälle
              lämnade besked om den nya inriktning som det ändå gavs sken av
              på DN Debatt i går. Lite intressant och lite spännande var det
              när jag gick hit i dag, för jag hade trott att det skulle komma
              någon form av omtag, nytag eller inriktning beträffande vart Socialdemokraterna
              är på väg i de här frågorna eller om man fortfarande står kvar
              vid samma pyttipanna som man tidigare har prövat och som jag kan
              konstatera fast vi kanske inte är överens om det inte har lyckats.
            </seg>
          </u>
          <note type="speaker" n="da3ba5b6">
            Anf. 183 ANN-LOUISE HANSSON (MP) replik:
          </note>
          <u who="anders_hansson_56ba16" xml:id="i-5f7c3a54696efd80-3" n="0e75efc7">
            <seg n="9bc2d4cf">
              Fru talman! Annika Qarlsson nämnde i början av sitt anförande
              varaktig försörjning. Måhända finns det de som är arbetslösa och
              ser sin arbetslöshetsersättning som något slags varaktig försörjning.
              Men som det ser ut i dag har man försämrat för alla. Alla ska
              ha det sämre även de som vill arbeta.
            </seg>
            <seg n="30152ef6">
              Jag tänker så här: Jag är lärare, och kollektiv bestraffning
              försöker vi avhålla oss från i skolan. Varför försöker man inte
              i stället ta tag i problemet, om man nu tycker att det finns människor
              där man anser Du kan gå ut och ta ett arbete det går inte att
              sitta hemma och leva på arbetslöshetsunderstöd?
            </seg>
          </u>
          <note type="speaker" n="1d73c225">
            Anf. 184 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-8b600d53e6e27fad-5" n="ff0dfe08">
            <seg n="dff91244">
              Fru talman! Välkommen till arbetsmarknadsutskottet och arbetsmarknadsutskottets
              debatter, Ann-Louise Hansson! Det är väldigt roligt att ha dig
              med här.
            </seg>
            <seg n="ec1b24d5">
              När det gäller varaktig försörjning hade vi före 2006 ett system
              där det fanns människor som under lång tid hade just a-kassa som
              en varaktig försörjning. Man fick förnyade perioder. Man var inne
              i kortare åtgärder för att sedan få ytterligare en förnyad period.
            </seg>
            <seg n="ed48a42a">
              Det vi har gjort är att förändra reglerna så att det ska vara
              en tydligare omställningsförsäkring. Till det har vi kopplat insatser
              och stöd, åtgärder som ska göra att man får möjlighet att komma
              i arbete.
            </seg>
            <seg n="49f40091">
              Den typen av försäkringar oavsett om vi pratar om arbetslöshetsförsäkringar
              eller sjukförsäkringen är generella system och ska fortsätta att
              vara generella system. Jag tror att det är väldigt svårt att gå
              in och säga åt någon: Du kan få lite annan a-kassa än en annan,
              för den personen har inte sökt så många jobb. Jag tror att den
              typen av system måste fortsätta att vara generella.
            </seg>
            <seg n="44194c00">
              När man sedan däremot kommer till ekonomiskt bistånd, som är
              det som följer upp efteråt, är det individuell prövning som gäller,
              och det tycker jag är viktigt att det fortsätter.
            </seg>
            <seg n="eec352d4">
              När det gäller a-kassan och sjukförsäkringen tycker jag att det
              finns en poäng i att det är generella system med generella regler
              som gäller lika för alla.
            </seg>
          </u>
          <note type="speaker" n="657ff8e6">
            Anf. 185 ANN-LOUISE HANSSON (MP) replik:
          </note>
          <u who="anders_hansson_56ba16" xml:id="i-5f7c3a54696efd80-4" n="0e75efc7">
            <seg n="3816462c">
              Fru talman! Det är klart att systemet ska vara generellt jag
              kanske var lite otydlig. Jag tänkte bara att man på något vis
              borde bli bättre på att fånga upp de människor som är arbetslösa,
              kort och gott.
            </seg>
          </u>
          <note type="speaker" n="a86fa388">
            Anf. 186 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-8b600d53e6e27fad-6" n="ff0dfe08">
            <seg n="96f7ef14">
              Fru talman! Det kan jag instämma i. Jag kan se att det är en
              del av utmaningen. Det gäller när Arbetsförmedlingen möter de
              här personerna men också de insatser och åtgärder som görs runt
              omkring, där man får möjlighet och tillgång till coacher eller
              andra typer av åtgärder. Jag tror att det är oerhört viktigt att
              fånga upp människorna i systemet för att det ska bli bra.
            </seg>
          </u>
          <note type="speaker" n="181132b1">
            Anf. 187 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-dc89a388930fc7d8-3" n="8c568b01">
            <seg n="030e2069">
              Fru talman! Annika Qarlsson sade några saker i sitt anförande
              som jag skulle vilja bemöta.
            </seg>
            <seg n="cc8ecd7b">
              Hon nämnde bland annat att syftet med att slå sönder a-kassan
              är att öka sökbarheten för de arbetslösa. Det får mig att fundera
              på vad man menar med det. I dag har vi ett läge där drygt 700
              000 människor är inskrivna på Arbetsförmedlingen. Behöver man
              då öka sökbarheten för dem som befinner sig i arbetslöshet och
              utanförskap?
            </seg>
            <seg n="9cb2cc75">
              Annika Qarlsson sade också att man har en ambition att införa
              en stark arbetslöshetsersättning. Men på vilket sätt är en arbetslöshetsersättning
              stark som slår undan benen på människor bara därför att de blir
              tillfälligt arbetslösa? Vore det inte bättre att ge de människor
              som tillfälligt blir arbetslösa en möjlighet och en chans att
              söka de arbeten som de är kvalificerade och utbildade för?
            </seg>
            <seg n="6e252267">
              Annika Qarlsson säger också att Sverigedemokraterna har som ambition
              att stänga gränserna och på så vis komma till rätta med de problem
              som vi har på arbetsmarknaden. Det stämmer inte. Det är ett ohederligt
              sätt att argumentera på. Jag förstår egentligen inte varför man
              lägger sig på den nivån här i Sveriges riksdag. Här borde man
              kunna anta att en mer hyfsad nivå var på sin plats, men det är
              det uppenbarligen inte.
            </seg>
            <seg n="0d0e0d25">
              Det vi vill göra är att återgå till det arbetsmarknadssystem
              som vi hade innan Alliansen träffade sin överenskommelse med Miljöpartiet,
              det vill säga en behovsanpassad arbetskraftsinvandring och en
              tillfällig arbetskraftsinvandring när behovet inte går att tillfredsställa
              inom Sveriges gränser.
            </seg>
          </u>
          <note type="speaker" n="789d17d9">
            Anf. 188 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-8b600d53e6e27fad-7" n="ff0dfe08">
            <seg n="8dfcf8c2">
              Fru talman! När det gäller att slå sönder a-kassan är det Johnny
              Skalins ordval. Jag tycker inte att vi har slagit sönder a-kassan.
              Däremot har vi gjort förändringar som innebär att vi gör en omställningsförsäkring
              i stället för att det gäller som en varaktig försäkring. Det var
              i ett historiskt perspektiv jag beskrev det.
            </seg>
            <seg n="2df897d1">
              När jag pratade om att jag vill se att a-kassan ska stärkas ytterligare
              kan jag säga: Då skulle jag gärna vilja se att vi inledningsvis
              ökade nivån men sedan hade en snabbare avtrappning, vilket gör
              att när man inledningsvis blir av med jobbet finns det en stark
              försäkring men också incitament för att snabbt söka sig ut aktivt.
            </seg>
            <seg n="affbdb5c">
              Det Johnny Skalin beskriver är någon form av yrkesförsäkring.
              Men det har vi inte i Sverige. Det finns egentligen inget parti
              som driver den frågan. Däremot kan man ibland få uppfattningen
              att vi ska gå åt det hållet. Men det skulle jag se som väldigt
              konstigt, ett väldigt konservativt system som inte skulle gynna
              rörligheten på arbetsmarknaden.
            </seg>
            <seg n="4a59835f">
              Ett ohederligt sätt att argumentera, sade Johnny Skalin. Ja,
              det kanske den tycker som inte håller med mig. Men när det gäller
              att stänga gränserna för arbetskraftsinvandring att i stället
              för att få komma hit med jobb på fickan och bli en del av det
              svenska samhället få komma hit som gästarbetare i ett gästarbetarsystem
              och hela tiden vara beroende av eventuella arbetsgivares välvilja
              tycker jag att det skulle vara ett oerhört allvarligt steg i fel
              riktning.
            </seg>
            <seg n="537f4c35">
              Det Sverigedemokraterna dessutom vill förutom arbetskraftsinvandringen
              är att se till att färre människor kommer hit och söker asyl.
              Det är också en del av helheten när det gäller att stänga gränserna,
              som jag uppfattar att Sverigedemokraterna har stått för. Men Johnny
              Skalin har kanske, tillsammans med sina kamrater i Sverigedemokraterna,
              ändrat uppfattning.
            </seg>
          </u>
          <note type="speaker" n="eb53ae65">
            Anf. 189 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-dc89a388930fc7d8-4" n="8c568b01">
            <seg n="a66da03a">
              Fru talman! Sanningen är den att vi aldrig har stått för att
              stänga gränserna. Det är aldrig något vi har sagt från mitt parti.
            </seg>
            <seg n="910f1d4d">
              Det vi hela tiden har sagt är att vi vill begränsa invandringen
              till en nivå som vi klarar av att hantera på ett korrekt och välfungerande
              sätt i samhället, så att de människor som kommer hit också får
              en möjlighet att på ett effektivt sätt komma in i samhället. Så
              ser det inte ut i dag. Det är bland annat därför vi har ett stort
              utanförskap. Det är en del av förklaringen.
            </seg>
            <seg n="13816e33">
              Det hänger också ihop med att många av de invandrare som kommer
              hit i stort sett saknar förutsättningar att komma in i det svenska
              samhället. Det gäller framför allt de människor som saknar språkkunskaper,
              vilket givetvis är ett stort problem när man kommer som invandrare.
            </seg>
            <seg n="0fd9c20f">
              Men det är inte enbart det, utan man saknar också till stor del
              den utbildning som krävs för att ta ett arbete. Som jag har sagt
              tidigare har vi en situation på arbetsmarknaden i dag där nio
              av tio nyutlysta jobb har krav på utbildning. Här har regeringen
              ett stort arbete att ta itu med för att komma till rätta med problemet,
              men för att kunna göra det kan man inte hela tiden fortsätta att
              fylla på arbetskraften med fler människor som behöver en anställning.
              Man måste se till den arbetskraft som man har här i dag.
            </seg>
            <seg n="e94dddd3">
              Det är vår grundsyn. Det innebär inte att vi ska stänga gränserna.
              Däremot ska vi reglera invandringen till en nivå som vi klarar
              att hantera och vad gäller asyl- och anhöriginvandring prioritera
              de människor som verkligen har ett behov av att komma till landet.
            </seg>
            <seg n="5eddb839">
              Regeringens svar för att komma till rätta med dessa problem är
              nystartszoner, det vill säga att sänka skatten i vissa utsatta
              områden för att flytta arbeten från en plats till en annan plats.
              Det är instegsjobb och nystartsjobb. Men var finns de riktiga
              arbetena, och varför behövs de här åtgärderna?
            </seg>
            <seg n="51842996">
              Var ärliga och säg rakt ut att de här åtgärderna behövs för att
              de här människorna inte är anställbara. Där har vi problemet.
              Sätt in resurserna på dem som behöver dem, och begränsa invandringen,
              så att vi får en möjlighet att komma till rätta med situationen.
            </seg>
          </u>
          <note type="speaker" n="3f2c9892">
            Anf. 190 ANNIKA QARLSSON (C) replik:
          </note>
          <u who="annika_qarlsson_10ba5c" xml:id="i-8b600d53e6e27fad-8" n="ff0dfe08">
            <seg n="9eb99dd5">
              Fru talman! Jag kan bara konstatera att det Johnny Skalin just
              sade var: Stäng gränserna!
            </seg>
            <seg n="e31101a8">
              Han skriver om det och säger att det ska vara begränsad invandring
              och att vi inte ska ge skydd till människor som inte har asylskäl.
              Jamen det är ju så vår asylpolitik ser ut! Asylskälen prövas,
              och de som har skäl får också stanna här.
            </seg>
            <seg n="efdd4b27">
              Det vi utöver detta har gjort är att öppna för arbetskraftsinvandring.
              Det handlar om möjligheten att komma till Sverige och vara en
              del av Sverige att vara med och bidra. Johnny Skalin beskriver
              det som att de som saknar förutsättningar, språkkunskaper eller
              den utbildning som krävs ska stå vid gränsen och få beskedet:
              Sorry, vännen, hit till Sverige är du faktiskt inte välkommen!
              Det Johnny Skalin beskrev här i kammaren är för mig att stänga
              gränserna.
            </seg>
            <seg n="1c5e9543">
              När det gäller arbetsmarknaden kan man bara konstatera att det
              finns lite olika syn på eller rättare sagt att man tror eller
              är övertygad om hur arbetsmarknaden fungerar. Man kan se det som
              att det finns en dynamik i arbetsmarknaden som handlar om utbud
              och efterfrågan, där vi skapar förutsättningar för företag att
              anställa, och vi skapar också möjligheter för människor att söka
              sig ut i arbete med hjälp och stöd på olika sätt. I den dynamiken
              skapas jobb som gör att fler människor arbetar, vilket i sin tur
              ökar antalet arbeten i nästa steg. Det finns alltså en dynamik
              som gör att det blir jobb.
            </seg>
            <seg n="717b12be">
              Ett alternativt sätt att se det är att man tror att det går att
              lösa allting här och nu inom den här ramen utan att släppa loss
              den dynamiken. Det jag hör från Johnny Skalin är en statisk syn
              på arbetsmarknaden. Han tror att bara vi stänger gränserna kommer
              det här att lösa sig.
            </seg>
            <seg n="15a55a9e">
              Nystartszoner är också en del av en dynamisk arbetsmarknad där
              vi skapar förutsättningar och möjligheter för fler att vara med
              och bidra i det svenska samhället. Det ser jag mycket positivt
              på.
            </seg>
          </u>
          <note type="speaker" n="33c33835">
            Anf. 191 ANDREAS CARLSON (KD):
          </note>
          <u who="unknown" xml:id="i-a258b4a014add385-14" n="2532cffc">
            <seg n="fa7fd509">
              Fru talman! Det är viktigt att arbetslöshetsförsäkringen är en
              omställningsförsäkring mellan två arbeten och att försäkringen
              ger goda incitament att gå från arbetslöshet till arbete. Varje
              människas vilja att arbeta måste tas till vara och utanförskapet
              brytas. Arbetslöshetsförsäkringen ska baseras på inkomstbortfallsprincipen
              och utformas för att ge en ekonomisk trygghet vid arbetslöshet.
            </seg>
            <seg n="70d97dbd">
              När vi talar om arbetslöshetsförsäkringen och hur den ska utformas
              handlar det om att finna balansen mellan två punkter. En generöst
              utformad försäkring kan öka flexibiliteten och göra människor
              trygga och mer benägna att pröva nya arbeten. Men om försäkringen
              bara är inriktad på detta minskas drivkrafterna att gå från arbetslöshet
              till arbete. Kristdemokraterna menar att den tidigare linjen med
              hög ersättning under lång tid för många riskerade att bli en försörjning
              under lång tid snarare än ett ekonomiskt stöd under en omställningstid.
            </seg>
            <seg n="c6c44ac4">
              Jag ska i den här debatten fokusera på tre för Kristdemokraterna
              viktiga frågor nämligen
            </seg>
            <seg n="8dfa2c5c">
              Många står i dag utanför a-kassan, har vi hört tidigare i debatten.
              Kristdemokraterna vill ha en obligatorisk och allmän a-kassa.
              En allmän och obligatorisk a-kassa är en förutsättning för en
              mer flexibel och trygg arbetsmarknad, där det är naturligt att
              under livet prova nya arbeten och byta jobb en eller flera gånger.
              För att människor på den typen av arbetsmarknad ska känna trygghet
              är en obligatorisk a-kassa viktig. Precis som alla löntagare omfattas
              av sjukförsäkringen bör också alla löntagare omfattas av arbetslöshetsförsäkringen.
            </seg>
            <seg n="9aaf8e10">
              Enligt statistik som Inspektionen för arbetslöshetsförsäkringen,
              IAF, presenterade den 6 mars 2012 har arbetslöshetskassornas medlemsantal
              stigit med ca 90 000 personer mellan september 2008 och januari
              2012.
            </seg>
            <seg n="6878bf7c">
              Det vore önskvärt om ännu fler förvärvsarbetande som uppfyller
              arbetsvillkoret var berättigade till en trygg inkomstförsäkring
              vid arbetslöshet. Därför är det positivt att en av utgångspunkterna
              för Socialförsäkringsutredningens arbete är att den framtida arbetslöshetsförsäkringens
              inkomstrelaterade ekonomiska ersättning ska omfatta alla som förvärvsarbetar
              och uppfyller arbetsvillkoret.
            </seg>
            <seg n="3019fe1c">
              Det har i medierna framkommit att det finns flera partier som
              är beredda att se över sättet att mäta arbetsvillkoret och om
              det är ett tillräckligt bra redskap för att kvalificera sig för
              a-kassa. Förslag har lagts om att mäta inarbetad inkomst snarare
              än arbetade timmar. Kristdemokraterna är positiva till att pröva
              det förslaget för att fler ska ha rätt till a-kassa. I dag är
              det många som arbetar halvtid som inte kvalificerar sig, vilket
              inte har varit avsikten med de förändringar som gjorts. Eftersom
              det är inkomsten som försäkras kan det också vara rimligt att
              det är inkomsten som är kvalifikationen. Jag räknar med att ledamöterna
              i Socialförsäkringsutredningen fortsätter att arbeta med den frågan.
            </seg>
            <seg n="a4c9ce85">
              Vi har i debatten hört en diskussion om taket i a-kassan. Kristdemokraterna
              vill indexuppräkna taket i a-kassan i takt med den årliga förändringen
              av prisbasbeloppet. Taket i sjukförsäkringen och socialbidragsnormen
              räknas upp varje år för att möta prisutvecklingen. Det vore rimligt
              att göra samma uppräkning av den betydelsefulla omställningsförsäkring
              som a-kassan är. För att få en bra och tydlig diskussion om var
              nivån ska ligga behöver vi politiker lägga nivån för a-kassan
              på ett sätt som står sig långsiktigt för den enskilde.
            </seg>
            <seg n="60d1a36e">
              Kristdemokraterna tycker också att en ekonomisk kompensation
              ska införas för dem som har väntat oacceptabelt lång tid på sin
              ersättning från a-kassan. Utvecklingen går åt rätt håll. Väntetiden
              har minskat. Enligt IAF:s årsredovisning för 2011 var medianväntetiden
              för personer som sökte grundbeloppet nio veckor, vilket är tre
              veckor kortare än 2010.
            </seg>
            <seg n="d710685a">
              För personer som sökte inkomstrelaterad ersättning var väntetiden
              sex veckor en vecka kortare än 2010. Vi förutsätter att a-kassorna
              bedriver ett kontinuerligt förbättringsarbete men tycker att det
              är angeläget med en ekonomisk kompensation för dem som väntat
              oacceptabelt länge.
            </seg>
            <seg n="0a41074f">
              Slutligen, fru talman, vill jag framhålla att det är bra med
              en sammanhållen översyn av de allmänna försäkringarna. Det är
              viktigt för den enskilda medborgaren att försäkringssystemen är
              förutsägbara och konsekventa och att berörda myndigheter talar
              samma språk med den enskilda. Vi menar i motsats till Vänsterpartiet
              att det är bra att ännu mer behandla frågor om exempelvis förändringarnas
              utformning i samma sammanhang, då det självklart finns viktiga
              beröringspunkter, och att det exempelvis finns en ambition att
              skapa ett enhetligt inkomstbegrepp för de olika trygghetssystemen.
            </seg>
            <seg n="eca2e606">
              Med detta ansluter jag mig till mycket av det som har sagts tidigare
              i debatten av mina allianskolleger och yrkar avslag på samtliga
              reservationer och bifall till utskottets förslag i arbetsmarknadsutskottets
              betänkande AU8.
            </seg>
          </u>
          <note type="speaker" n="445b767f">
            Anf. 192 PATRIK BJÖRCK (S) replik:
          </note>
          <u who="patrik_bjorck_7044f9" xml:id="i-8822a534258e6126-5" n="6ca95217">
            <seg n="f66a2a0b">
              Fru talman! Andreas Carlson sade att det finns de som jobbar
              halvtid och som inte kvalificerar sig för ersättning. Så långt,
              fru talman, lyssnade jag lugnt och stilla vidare. Men det som
              kom därefter blev mycket märkligt. Då sade Andreas Carlson så
              här: Det har aldrig varit avsikten.
            </seg>
            <seg n="f0b7a42b">
              Nu har vi under fem års tid haft ett regelverk som har gjort
              att de som jobbar halvtid inte kvalificerar sig för ersättning,
              och Andreas Carlson säger att det inte har varit avsikten.
            </seg>
            <seg n="126e063d">
              Fru talman! Jag skulle vilja att Andreas Carlson förklarar avsikten
              med regelverket kring arbetsvillkoret i arbetslöshetsförsäkringen
              för mig.
            </seg>
          </u>
          <note type="speaker" n="89b526cb">
            Anf. 193 ANDREAS CARLSON (KD) replik:
          </note>
          <u who="unknown" xml:id="i-a258b4a014add385-15" n="2532cffc">
            <seg n="92a94d28">
              Fru talman! Jag är glad att Patrik Björck ställde den frågan
              till mig, för det öppnar också en möjlighet för mig att återkomma
              med en fråga till Patrik Björck här i kammaren i kväll.
            </seg>
            <seg n="c6efa1b6">
              Kristdemokraternas avsikt har inte varit att de grupper i samhället
              som exempelvis arbetar halvtid, där det är 39 ½ timme eller 38
              ½ timme eller liknande på en heltid, inte skulle kunna omfattas
              av a-kassa. Det var det jag menade med att det inte har varit
              vår avsikt att dessa inte ska omfattas.
            </seg>
            <seg n="00275d71">
              Jag tänkte ställa en fråga till Patrik Björck i kammaren. Om
              jobbskatteavdraget är så katastrofalt dåligt och ett sådant misslyckande
              som Patrik Björck tidigare anförde i ett replikskifte undrar jag:
              Varför återställer inte Socialdemokraterna det om de får makten
              2014?
            </seg>
            <seg n="c56ae1fa">
              Varför får vi inte höra från Patrik Björcks partikamrater att
              man ska höja skatten väsentligt för låg- och medelinkomsttagare?
              Om de skattesänkningar som alliansregeringen har gjort inte har
              haft någon effekt undrar jag: Varför återställer inte Socialdemokraterna
              de skattesänkningarna?
            </seg>
            <seg n="b3d135fb">
              Jag vill också fråga Patrik Björck var det forskningsunderlag
              finns som pekar på att jobbskatteavdragen inte har haft någon
              som helst effekt, som jag tyckte mig höra Patrik Björck säga tidigare
              i debatten.
            </seg>
            <seg n="cce714be">
              Jag hoppas att Patrik Björck är nöjd med mitt svar på frågan.
              Jag hoppas att jag blir lika nöjd med svaret på frågan, som jag
              i detta nu ställde till Patrik Björck.
            </seg>
          </u>
          <note type="speaker" n="c0df13d3">
            Anf. 194 PATRIK BJÖRCK (S) replik:
          </note>
          <u who="patrik_bjorck_7044f9" xml:id="i-8822a534258e6126-6" n="6ca95217">
            <seg n="6cd5c8f0">
              Fru talman! Vad jag har sagt är att effekten av jobbskatteavdraget
              inte är mätbar. Jag vågar inte säga vad forskaren hette. Hette
              hon Laura Hartman, möjligen? Kan det stämma? Ja, Laura Hartman
              hette hon. Då har vi namnet på forskaren. Det var väl ganska nyligen
              som det här kom ut, men jag kan återkomma och skicka den utredningen
              till Andreas Carlson vid tillfälle. Jag hoppas att Andreas Carlson
              är nöjd med mitt svar på frågan.
            </seg>
            <seg n="42c2f6d9">
              Men då får jag återgå till det jag tog upp. Även om jag tar Andreas
              Carlson på allvar när det gäller hans avsikt att försöka besvara
              frågorna måste Andreas Carlson inse att det blir en del politiska
              komplikationer för Kristdemokraterna.
            </seg>
            <seg n="72470a23">
              Om Kristdemokraterna röstar för förslag som de inte förstår har
              Kristdemokraterna stora problem i den här kammaren. Kristdemokraterna
              har röstat igenom förslag som har inneburit, vilket har varit
              fullständigt uppenbart för varje människa som har kunnat studera
              den här arbetslöshetsförsäkringen, att de som jobbar halvtid har
              problem att få ersättning och att de som har kortare arbetstid
              Andreas Carlson nämnde 39 timmars arbetsvecka och så vidare inte
              kvalificerar sig för försäkring om de jobbar halvtid. Det är fullständigt
              uppenbart för alla som hanterar de här frågorna.
            </seg>
            <seg n="0b28629e">
              Vi har alltså ett parti här i kammaren som röstar för förslag
              och trycker på voteringsknappen trots att de inte har en aning
              om konsekvenserna av sin politik. Det, fru talman, innebär naturligtvis
              ett stort demokratiskt dilemma, och det måste innebära ett väldigt
              förtroendedilemma för Kristdemokraterna.
            </seg>
          </u>
          <note type="speaker" n="31c8621f">
            Anf. 195 ANDREAS CARLSON (KD) replik:
          </note>
          <u who="unknown" xml:id="i-a258b4a014add385-16" n="2532cffc">
            <seg n="ebeca68f">
              Fru talman! Jag ska återkomma till ett eventuellt förtroendedilemma
              för Kristdemokraterna. Jag ska nu fokusera på ett annat potentiellt
              stort förtroendedilemma, för det stora partiet Socialdemokraterna.
            </seg>
            <seg n="fe66e5f4">
              Om effekten inte är mätbar när det gäller att jobbskatteavdraget
              har påverkat människors möjlighet, vilja och incitament att arbeta
              undrar jag: Varför återställer inte Socialdemokraterna detta?
              Jag undrar varför Patrik Björck inte svarar på min fråga och säger:
              Ja, vi ska ta bort de historiska skattesänkningarna för låg- och
              medelinkomsttagare, för de har inte haft någon effekt. Vi ska
              satsa pengarna på någonting annat.
            </seg>
            <seg n="294c74be">
              Det skulle hedra Patrik Björck, att han tar konsekvenserna av
              det han står och säger i kammaren och agerar utifrån de uppgifter
              som han har fått från den här forskaren. Jag tackar för att han
              ska skicka ett mejl till mig om detta, så att jag också kan studera
              den forskningen.
            </seg>
            <seg n="e2d5aeb9">
              När det gäller politiska komplikationer för Kristdemokraterna
              och ett eventuellt förtroendedilemma för Kristdemokraterna är
              det så, fru talman, att vi ingår i en allians där vi i vissa delar
              kan ha olika synpunkter och åsikter.
            </seg>
            <seg n="3f1f5c7b">
              Vi har hört tidigare i kväll i kammaren att det skulle vara ett
              stort problem för Alliansen att det kanske ibland går en våg på
              sjön eller krusar lite på ytan. Men jag skulle nog vilja vända
              mig till Patrik Björck och hans kolleger i den splittrade oppositionen
              här i kväll och säga att det är ett större dilemma för oppositionen
              att man inte vet i vilken sjö de här vågorna ska gå när det gäller
              deras eget samarbete.
            </seg>
            <seg n="75a1bcbe">
              Med det hoppas jag att Patrik Björck är nöjd med svaret.
            </seg>
          </u>
          <note type="speaker" n="83b2ace8">
            Anf. 196 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-dc89a388930fc7d8-5" n="8c568b01">
            <seg n="ab53e3af">
              Fru talman! Andreas Carlson sade några intressanta saker som
              jag reagerade på. Han sade att hans parti vill indexhöja ersättningen
              i a-kassan. Det tycker jag låter jätteintressant. Det är i alla
              fall bättre än att inte höja den alls, även om jag skulle vilja
              gå mycket längre än så.
            </seg>
            <seg n="d4453bd2">
              Han sade också att han vill minska väntetiderna för utbetalningar,
              om jag uppfattade honom rätt. Det är i linje med våra förslag.
              Och han vill se en generell arbetslöshetsersättning som gäller
              för alla. Det är också i linje med mitt parti.
            </seg>
            <seg n="c3eb8553">
              Det är kul att se att det finns partier inom regeringen som har
              lite olika åsikter. Däremot skulle jag vilja fråga: Vad finns
              det för möjlighet att få igenom de här förslagen i regeringen?
              Hur mycket trycker KD på för det här? Är det snack, eller finns
              det någon verkstad bakom de här påståendena? Tycker man det här,
              och driver man det här hårt i regeringen? Man har faktiskt en
              ganska bra förhandlingsposition där man befinner sig i regeringsställning.
            </seg>
            <seg n="96c36d97">
              Sedan undrar jag om den här generella arbetslöshetsförsäkringen,
              som ska vara obligatorisk enligt regeringen, också kan innebära
              att man kan slå ihop myndigheterna. Jag tänker då på Försäkringskassan
              och Arbetsförmedlingen. Det handlar om att människor inte ska
              falla mellan stolarna på det sätt som de gör i dag. Det är ett
              förslag som vi driver från vårt parti. Jag skulle vilja höra vad
              KD tycker om den frågan och också om man kan tänka sig att driva
              den frågan internt i regeringen.
            </seg>
            <seg n="5838348a">
              Jag vill även passa på att fråga KD om en annan sak jag hann
              inte fråga de andra företrädarna, eftersom man har så lite tid.
              Varför lyssnar inte regeringen på riksdagens tillkännagivanden
              angående arbetsmarknadsområdet? Varför gömmer man sig bakom formuleringar
              som att riksdagens beslut måste utredas när de tillkännagivanden
              vi har framfört här i riksdagen bara innebär en återgång till
              det som var?
            </seg>
          </u>
          <note type="speaker" n="3460cf6f">
            Anf. 197 ANDREAS CARLSON (KD) replik:
          </note>
          <u who="unknown" xml:id="i-a258b4a014add385-17" n="2532cffc">
            <seg n="8f9aaf92">
              Fru talman! Jag ska kort svara på Johnny Skalins frågor.
            </seg>
            <seg n="7c885b30">
              Det var en fråga om varför regeringen inte lyssnar på riksdagens
              tillkännagivanden. Jag räknar med att regeringen lyssnar på riksdagens
              tillkännagivanden och återkommer med ett besked.
            </seg>
            <seg n="23dfb16e">
              När det handlar om förslaget om att slå ihop myndigheter och
              hantera den här obligatoriska arbetslöshetsförsäkringen vill jag
              säga: Den viktigaste utgångspunkten för Kristdemokraterna är inte
              att värna systemen utan värna människorna och att systemen finns
              till för människorna. Det kan tyckas vara en självklarhet och
              en plattityd. Men det är mycket viktigt att betona det, tycker
              jag.
            </seg>
            <seg n="f634eae2">
              Jag vill också säga att det pågår ett utvecklingsarbete i Kristdemokraterna
              kring de här frågorna. Med all respekt, Johnny Skalin, i det arbetet
              kommer vi nog inte att titta särskilt mycket på era förslag utan
              ta fram våra egna förslag. Det må vara hänt att de råkar sammanfalla
              med Sverigedemokraternas politik när det gäller de första förslagen,
              som du tog upp inledningsvis i din fråga.
            </seg>
            <seg n="73cd3bfd">
              Du ställde då frågan: Har Kristdemokraterna någon chans att få
              igenom de här förslagen? Kan Kristdemokraterna trycka på i de
              här frågorna? Svaret på den frågan är givetvis ja.
            </seg>
          </u>
          <note type="speaker" n="c27dffa5">
            Anf. 198 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-dc89a388930fc7d8-6" n="8c568b01">
            <seg n="3bb8a20b">
              Fru talman! Då ska jag alltså förvänta mig en indexhöjning, att
              man inte kvarstår vid denna nivå fram till 2020, som jag har uppfattat
              det tidigare. Är det korrekt uppfattat? Jag skulle väldigt gärna
              vilja ha ett svar på den frågan.
            </seg>
            <seg n="4453ba95">
              Innebär det också att man ska minska väntetiderna när det gäller
              utbetalning av ersättning från a-kassan?
            </seg>
            <seg n="0a201450">
              Hur blir det med den generella arbetslöshetsförsäkringen? Kan
              Kristdemokraterna driva igenom den här i riksdagen så att den
              blir obligatorisk för alla som arbetar? Finns den möjligheten?
            </seg>
            <seg n="ded8f2a8">
              Jag skulle även vilja att Andreas Carlson ger svar på hur regeringen
              ska vända sig från sina egna prognoser genom att skapa förutsättningar
              för att varaktigt höja sysselsättningsgraden. Jag har stått här
              i replikskiften med flera tidigare företrädare för regeringen,
              men jag tycker fortfarande inte att jag har fått något riktigt
              svar på det.
            </seg>
            <seg n="ee141726">
              Min förhoppning är därför att Andreas Carlson slutligen, som
              sista företrädare för regeringen i denna debatt, kan klargöra
              för mig hur regeringen varaktigt ska höja sysselsättningsgraden
              och inte bara antalet sysselsatta.
            </seg>
          </u>
          <note type="speaker" n="ea8d0323">
            Anf. 199 ANDREAS CARLSON (KD) replik:
          </note>
          <u who="unknown" xml:id="i-a258b4a014add385-18" n="2532cffc">
            <seg n="b63dfaa1">
              Fru talman! Johnny Skalin kan förvänta sig att Kristdemokraterna
              kommer att arbeta för de frågor som jag har drivit och lyft fram
              här i kammaren i kväll.
            </seg>
            <seg n="a3e3acf8">
              Hur regeringen ska vända sig från sina egna prognoser är en fråga
              som jag är glad att jag inte är den sista talaren för regeringen
              någonsin i den här kammaren som ska svara på. Den frågan har Johnny
              Skalin alla möjligheter att återkomma till.
            </seg>
            <seg n="fd661ae9">
              Hur ska vi öka sysselsättningsgraden? Kristdemokraterna och jag
              tycker att det är viktigt att komplettera arbetslinjen med en
              företagarlinje med fokus på efterfrågepolitiken. Det behöver skapas
              fler jobb i Sverige för att möta de stora utmaningar vi har när
              det gäller exempelvis ungdomsarbetslösheten. Med detta arbetar
              Kristdemokraterna aktivt i den här kammaren och i regeringen och
              kommer att fortsätta att göra så.
            </seg>
            <seg n="8c9842cc">
              Med detta, fru talman, vill jag tacka för frågorna och för ordet.
            </seg>
          </u>
          <note n="1836536c">
            Överläggningen var härmed avslutad.
          </note>
          <note n="1843a5b9">
            20 § Bordläggning
          </note>
          <note n="449773d8">
            Anmäldes och bordlades
          </note>
          <note n="5d430a12">
            21 § Anmälan om interpellationer
          </note>
          <note n="a6f8badd">
            Anmäldes att följande interpellationer framställts
          </note>
          <note n="1cb556e4">
            den 18 april
          </note>
          <note n="604b5b1c">
            Carina Adolfsson Elgestam
          </note>
          <note n="ce718fb1">
            Börje Vestlund
          </note>
          <note n="099d20b6">
            Monica Green
          </note>
          <note n="f3d53bef">
            Anita Brodén
          </note>
          <note n="9c11bf08">
            Interpellationerna redovisas i bilaga som fogats till riksdagens
            snabbprotokoll tisdagen den 24 april.
          </note>
          <note n="b2156595">
            22 § Anmälan om frågor för skriftliga svar
          </note>
          <note n="8b837918">
            Anmäldes att följande frågor för skriftliga svar framställts
          </note>
          <note n="1cb556e4">
            den 18 april
          </note>
          <note n="f4b28456">
            Peter Hultqvist
          </note>
          <note n="c5d7629d">
            Jacob Johnson
          </note>
          <note n="7e0de4a2">
            Peter Persson
          </note>
          <note n="fc5134ee">
            Christina Oskarsson
          </note>
          <note n="e447933d">
            Marie Nordén
          </note>
          <note n="6545e16e">
            Anna-Lena Sörenson
          </note>
          <note n="d983f63a">
            Frågorna redovisas i bilaga som fogats till riksdagens snabbprotokoll
            tisdagen den 24 april.
          </note>
          <note n="8522c03d">
            23 § Anmälan om skriftliga svar på frågor
          </note>
          <note n="1e5e1724">
            Anmäldes att skriftliga svar på följande frågor inkommit
          </note>
          <note n="1cb556e4">
            den 18 april
          </note>
          <note n="f057f612">
            Nina Lundström
          </note>
          <note n="d9bc9a22">
            Annelie Karlsson
          </note>
          <note n="d9bc9a22">
            Annelie Karlsson
          </note>
          <note n="9fe0c868">
            Björn Söder
          </note>
          <note n="de79643d">
            Johan Löfstrand
          </note>
          <note n="b3860e84">
            Hans Backman
          </note>
          <note n="867e49ec">
            Krister Örnfjäder
          </note>
          <note n="867e49ec">
            Krister Örnfjäder
          </note>
          <note n="e8f39edf">
            Tomas Eneroth
          </note>
          <note n="98160e4e">
            Svaren redovisas i bilaga som fogats till riksdagens snabbprotokoll
            tisdagen den 24 april.
          </note>
          <note n="1a9a6f5f">
            24 § Kammaren åtskildes kl. 20.51.
          </note>
          <note n="3e8c7812">
            Förhandlingarna leddes
          </note>
          <note n="83bea6b7">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
