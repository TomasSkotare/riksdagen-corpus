<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--115</head>
          <docDate when="2011-05-22">2011-05-22</docDate>
        </div>
      </front>
      <body>
        <div>
          <note n="42fd2bef">
            ﻿
          </note>
          <note n="b613d000">
            Riksdagens protokoll
          </note>
          <note n="6b0b790c">
            2011/12:115
          </note>
          <note type="date" n="e3b658dc">
            Tisdagen den 22 maj
          </note>
          <note n="d64386ac">
            Kl. 14:30 - 15:28
          </note>
          <note n="599e9b87">
            1 § Ledighet
          </note>
          <note n="bf6482ba">
            Tredje vice talmannen meddelade att Gustav Fridolin (MP) ansökt
            om ledighet under tiden den 1 juli31 december.
          </note>
          <note n="6eb9f224">
            Kammaren biföll denna ansökan.
          </note>
          <note n="658ec9ca">
            Tredje vice talmannen anmälde att Lotta Hedström (MP) skulle
            tjänstgöra som ersättare för Gustav Fridolin.
          </note>
          <note n="30c5cc03">
            2 § Hänvisning av ärenden till utskott
          </note>
          <note n="da0dcaee">
            Föredrogs och hänvisades
          </note>
          <note n="f62fb2a9">
            3 § Förnyad bordläggning
          </note>
          <note n="235a1080">
            Föredrogs och bordlades åter
          </note>
          <note n="fa231271">
            4 § Svar på interpellation 2011/12:344 om världens småbrukares
            rättigheter
          </note>
          <note type="speaker" n="f86a8765">
            Anf. 1 Statsrådet GUNILLA CARLSSON (M):
          </note>
          <u who="gunilla_carlsson_dee0c5" xml:id="i-a8cb1f12f2c6cbf7-0" n="ddf5ca18">
            <seg n="711a4ed5">
              Fru talman! Bodil Ceballos har frågat mig på vilket sätt jag
              avser att genom det svenska biståndet hörsamma småbrukares krav
              på hälsosamma brukningsmetoder, om jag avser att ta initiativ
              till någon form av globalt skydd för småbrukares och lantarbetares
              rättigheter samt om jag avser att verka för att stärka det småskaliga
              och agroekologiska jordbruket i enlighet med rekommendationerna
              från FN:s specialrapportör för rätten till mat.
            </seg>
            <seg n="04532197">
              En trygg livsmedelsförsörjning bygger på både ett säkert utbud
              av mat på marknaden och en inkomst som är tillräcklig för att
              kunna köpa mat. Ett hållbart och produktivt jordbruk i Afrika
              behöver både försörja befolkningen med livsmedel och hushålla
              med naturresurser som mark, vatten och skog.
            </seg>
            <seg n="2d763111">
              Ett viktigt skäl till att Afrika söder om Sahara har den högsta
              andelen undernärda i världen är att det afrikanska jordbruket
              under de senaste fem decennierna ständigt tappat i produktivitet,
              bland annat på grund av minskade investeringar. Skördarna är 56
              gånger lägre jämfört med det högproduktiva jordbruket i övriga
              världen. Jordbruket i regionen bedrivs av småbrukare och använder
              praktiskt taget inte någon handelsgödsel alls, har ingen bevattning,
              och jordarna är ofta mycket näringsfattiga. Andelen undernärda
              i Afrika söder om Sahara är nu 2530 procent. Under samma period
              har södra Asien, som dragit nytta av den gröna revolutionen, minskat
              hungern kraftigt.
            </seg>
            <seg n="4fc5a97b">
              Det afrikanska jordbrukets avkastning måste öka bland annat genom
              användning av och kunskap om moderna odlingsmetoder, inklusive
              klok användning av handelsgödsel, bättre bördighet genom naturlig
              jordförbättring, växtnäringscirkulation genom trädjordbruk, bevattning
              samt mer högavkastande växtsorter och djur.
            </seg>
            <seg n="d4c3f350">
              Genom de särskilda livsmedelssatsningar som regeringen har gjort
              sedan 2009 har 425 miljoner kronor satsats på insatser av det
              här slaget. Den helt övervägande delen går till småbrukare i afrikanska
              länder och till afrikanska forskningsinstitut. Det stöd som lämnats
              av Sida och av regeringen i den särskilda livsmedelssatsningen
              används, tvärtemot vad som påståtts i tv-programmet Aktuellt ,
              som Bodil Ceballos refererar till, för att utbilda och informera
              försäljare och småbrukare i Afrika så att de kan använda gödsel
              och växtskyddsmedel på ett säkert sätt.
            </seg>
            <seg n="f5168079">
              Kvinnorna, som i många afrikanska länder söder om Sahara står
              för en övervägande del av arbetskraften inom jordbruket, måste
              få ett större stöd. Trots att de är så viktiga för livsmedelsförsörjningen
              saknar de oftast säker tillgång till mark och andra produktiva
              resurser samt till yrkesutbildningar och finansiella tjänster
              för att kunna förbättra sin produktion och få tillgång till marknader.
              Regeringen har riktat särskilda stöd till kvinnor bland annat
              för att ge dem bättre tillgång till resurser, service och marknadstillträde
              och därmed större inflytande över sin egen situation.
            </seg>
            <seg n="5fb7fa47">
              Jordbruket i Afrika behöver sannolikt utvecklas strukturellt.
              Det är inte självklart att småbruk huvudsakligen inriktade på
              självhushåll är den enda formen av hållbart jordbruk. Även andra
              former är tänkbara. Möjligheten för småbrukare att utvecklas från
              självhushåll till avsaluproduktion torde vara ett viktigt steg
              att ta för många.
            </seg>
            <seg n="b4c73e19">
              Många afrikanska länder utvecklar nu sin politik för jordbruksutveckling,
              inte minst frågan om markägande respektive markrättigheter. Detta
              är ofta komplicerade frågor som måste beakta traditionella värden,
              den enskildes rättigheter, rättssäkerhet och behov av reformer.
              De egna politiska besluten och investeringarna är mycket viktiga
              element för att nå framgång i detta arbete under de kommande åren,
              då det ytterst är länderna själva som har ansvar för det egna
              landets utveckling. I det ansvaret ingår givetvis även att respektera
              mänskliga rättigheter, inklusive rätten till mat, till bästa uppnåeliga
              hälsa och arbetstagares rättigheter. Dessa rättigheter finns redan
              stadfästa i en rad internationella och regionala konventioner
              om mänskliga rättigheter, men stora brister återstår när det gäller
              implementeringen. Jag avser därför inte att ta initiativ till
              nya normativa instrument om småbrukares och lantarbetares mänskliga
              rättigheter. Däremot kommer det svenska stödet även fortsättningsvis
              att syfta till att stärka den enskildes möjligheter att komma
              i åtnjutande av sina rättigheter i praktiken.
            </seg>
          </u>
          <note type="speaker" n="490e939b">
            Anf. 2 BODIL CEBALLOS (MP):
          </note>
          <u who="bodil_ceballos_9366f3" xml:id="i-210f93b89cafc624-0" n="8c61ef8d">
            <seg n="5d9da54b">
              Fru talman! Jag vill börja med att tacka Gunilla Carlsson för
              svaret. Det bekräftar att vi båda ser samma behov av att öka livsmedelsproduktionen
              för att ge fattiga människor bättre möjligheter att försörja sig
              i fattiga länder.
            </seg>
            <seg n="26030f19">
              Självklart behövs både en säker livsmedelsproduktion och en inkomst
              för att kunna köpa mat. Det gläder mig att ministern dementerar
              att svenskt bistånd används på det sätt som rapporterades i Aktuellt
              -inslaget för några månader sedan. Åtminstone ska så inte ske
              i teorin. Hur det sedan ser ut i praktiken kan ju vara något helt
              annat. Men vi verkar vara överens om att just det vi såg i tv
              inte ska kunna ske med svenskt bistånd.
            </seg>
            <seg n="1d87ff13">
              För min del var det riktigt ruggigt att se hur ett stöd till
              kvinnors företagande genom mikrolån, bland annat till jordbrukssektorn,
              fasats ut och att i stället stöd till kemikalietungt jordbruk
              som på sikt försämrar människors hälsa fasas in. Och det sker
              samtidigt som erfarenheten visar oss att kemikaliejordbruket förvisso
              gett oss mer livsmedel i det korta perspektivet men i det långa
              utarmat bördiga jordar, förgiftat vatten och förvärrat effekterna
              av klimatförändringarna, förutom att ge skadliga effekter på hälsan.
              Det är viktigt att dra lärdom av erfarenheter och framöver göra
              rätt från början.
            </seg>
            <seg n="56548d58">
              Fru talman! Ministern hänvisar till att den gröna revolutionen
              fungerar bra i Asien. Men hur något så ogrönt kan få heta den
              gröna revolutionen är något jag inte förstår. När jag hörde begreppet
              första gången utgick jag från att det handlade om ett hållbart
              jordbruk. Men livsmedelsproduktion som bygger på kemikalier som
              många gånger är förbjudna i väst på grund av sin farlighet för
              mänsklig hälsa och för de negativa konsekvenserna för den biologiska
              mångfalden kan knappast kallas grön. Kalla den livsmedelsrevolutionen
              eller vad som helst, men inte grön!
            </seg>
            <seg n="c19e98d5">
              Jag förstår ministerns ingång i problematiken, det vill säga
              att en ökad produktion för export och för inhemsk försörjning
              leder till ökad handel och därmed ökade intäkter. Men jag köper
              inte att det ska ske på bekostnad av människors hälsa. Det gäller
              både dem som producerar och som vid spridning av bekämpningsmedel
              utsätts för gifter och dem som sedan ska äta de besprutade livsmedlen.
            </seg>
            <seg n="8cc5bd9e">
              Det storskaliga mekaniserade jordbruket ger få arbetstillfällen
              och inkomster till ett fåtal, medan det småskaliga ger många personer
              möjlighet att försörja sig. Det är dessutom hälsosammare. Det
              är därför bra att det svenska biståndet till största delen går
              till småjordbruk, om jag har förstått svaret rätt. Men precis
              som med allt bistånd måste vi kontrollera att det hamnar rätt
              och att de småjordbrukare som får tillgång till stödet inte sedan
              går utan skyddsutrustning och sprutar hälsofarliga gifter över
              sina grödor.
            </seg>
            <seg n="4ff12867">
              Jag skulle förresten gärna vilja veta vad som hände med mikrolånen
              till kvinnorna. Stämmer det att de inte längre ges, som vi såg
              i Aktuellt -inslaget? Det är i så fall mycket märkligt med tanke
              på den satsning på kvinnor som jag tror att vi alla är överens
              om i både regeringen och riksdagen. Det har ju aldrig varit någon
              diskussion om att vi inte skulle tycka just så, här i riksdagen.
            </seg>
            <seg n="e3f1bfa6">
              Sedan tänker jag att man måste se till helheten och inte ägna
              sig åt att bara titta på ett stuprör i taget. Jag är därför glad
              över att ministern inte nämner den gröna revolutionen som modell
              för Afrika, även om den nämns i interpellationssvaret.
            </seg>
            <seg n="a9828080">
              Jag tänker att om man minskar stödet till det hållbara småskaliga
              jordbruket, som ger jobb till många, som har fokus på att i första
              hand mätta den egna familjen och närområdet och där överskottet
              sedan kan säljas till exempel till oss, och i stället satsar på
              det ohållbara jordbruket, vars produkter kan säljas billigare,
              slår man undan fötterna för alla de kvinnor och män som skulle
              kunna klara sin försörjning på egen hand på landsbygden genom
              att sälja sina produkter.
            </seg>
            <seg n="f49ad8cd">
              Det är många som tvingas från sina jordar för att ge plats för
              monokulturer av exportgrödor. Det har vi sett på många håll i
              världen.
            </seg>
            <seg n="0a2fd84a">
              Jag skulle vilja att ministern utvecklar svaret lite mer.
            </seg>
          </u>
          <note type="speaker" n="66769387">
            Anf. 3 Statsrådet GUNILLA CARLSSON (M):
          </note>
          <u who="gunilla_carlsson_dee0c5" xml:id="i-a8cb1f12f2c6cbf7-1" n="ddf5ca18">
            <seg n="9e83407d">
              Fru talman! Jag vill verkligen tacka Bodil Ceballos för att hon
              tar upp frågan på det här seriösa sättet, för då får vi också
              möjlighet att reda ut vad jag i grund och botten tycker var ett
              rätt orättvisande reportage om exakt hur det svenska biståndet
              används överallt vad gäller jordbruket i Afrika.
            </seg>
            <seg n="18a98cff">
              Under årtionden av svenskt bistånd har vi märkt att det här är
              väldigt svårt. Trots stora ansträngningar ser vi än i dag att
              nästan en miljard människor går och lägger sig hungrande, att
              barn är undernärda, att de inte fullt ut får möjligheter att kunna
              utvecklas.
            </seg>
            <seg n="bbe8fe7c">
              Vi försöker nu titta lite grann på hur man kan göra, utifrån
              både de goda och de dåliga erfarenheter som finns, kanske från
              vårt eget land, men inte minst utifrån hur det har skett i andra
              utvecklingsländer. Jag har valt att använda begreppet den gröna
              revolutionen för det som skedde i Asien, för det är en beskrivning
              av hur man har lyckats få fler människor att kunna äta sig mätta.
              Men jag delar helt uppfattningen att vi måste ta ett ansvar särskilt
              när vi använder biståndsmedel, eftersom vi överför inte bara resurser
              utan också förväntas överföra bästa möjliga kunskap kring vad
              som är långsiktigt hållbart för oss alla.
            </seg>
            <seg n="285d466c">
              Det är därför som jag i mitt svar från regeringen också har lyft
              fram bland annat det samarbete vi har med Agra som jag tycker
              verkligen har försökt fundera utifrån tillgänglig kunskap, afrikansk
              forskning och faktiskt också en del afrikanskt ledarskap där många
              kvinnor är engagerade. Man har även använt en del ny, modern kunskap
              och teknik och också viktiga ledargestalter som hävdar just att
              Afrika måste lösa sin egen livsmedelsproduktion för att kunna
              ta sig ur inte bara undernäring utan också svält och kunna få
              utveckling.
            </seg>
            <seg n="d91c8c60">
              Vad gör vi då för detta? Jag tror att det är viktigt att titta
              på bland annat kemikalieanvändningen och hur den sker. Att bara
              säga att Afrika absolut inte ska få ha någon som helst kemikalieanvändning
              tror jag inte är vad Bodil Ceballos är ute efter.
            </seg>
            <seg n="fd8b1b43">
              Däremot bör vi utifrån ett globalt ansvarstagande resonera kring
              att man använder kanske i snitt 910 kilo kemikalier per hektar
              i Asien i den så kallade gröna revolutionen. Mina siffror säger
              att det kan komma upp i 150200 kilo per hektar i kemikalieanvändning
              i Europa och i Afrika knappast något. Det är här jag tycker att
              vi ska diskutera det globala ansvaret men framför allt också,
              när vi använder kemikalier, vad vi har lärt oss och framför allt
              det som Bodil Ceballos varnar för: Om det här används på ett farligt
              och oklart sätt i utvecklingsländerna riskerar man att göra dubbel
              skada. Jag vill dock inte utesluta vare sig handelsgödsel eller
              kemikalier.
            </seg>
            <seg n="72b7471b">
              Vi måste också titta på hur jordarna i dag är undernärda, hur
              produktiviteten har sjunkit och att vi inte har mer tillgänglig
              odlingsbar mark. Vi måste fundera på om vi kan använda mekanisering
              på ett annat sätt för att bättre hushålla med inte bara markresurser
              utan också vatten. Kring detta tycker jag nu att vi gör ett väldigt
              seriöst arbete bland annat med SLU men också med en del företagare
              och andra som har ett starkt, långsiktigt och trovärdigt engagemang
              även för Afrika.
            </seg>
            <seg n="5f10d380">
              Vad gäller kvinnors roll och mikrokrediter är det absolut inte
              så att vi ställer det ena mot det andra tvärtom. Jag vill hävda
              att de är ömsesidigt beroende. Jag kan inte svara exakt i detta
              inlägg, men Bodil Ceballos har ju också varit med och drivit fram
              att vi ska arbeta mer med kvinnors rättigheter och att kvinnor
              ska vara delaktiga också ekonomiskt, så här finns alltså ingen
              motsatsställning. Vi gör nu bland annat ett utvecklingsprojekt
              i Tanzania som just handlar om kvinnors landrättigheter och möjligheter
              att äga mark.
            </seg>
            <seg n="9bd00552">
              Vi har nu städer som växer oerhört, och vi kanske kan återkomma
              till det för att hitta problematiseringen. Vi måste ta hänsyn
              och ansvar globalt, men vi måste också göra en brygga i utvecklingsländerna
              mellan växande städer och omgivande landsbygd.
            </seg>
          </u>
          <note type="speaker" n="d5df0d79">
            Anf. 4 BODIL CEBALLOS (MP):
          </note>
          <u who="bodil_ceballos_9366f3" xml:id="i-210f93b89cafc624-1" n="8c61ef8d">
            <seg n="9784a8ad">
              Fru talman! Jag tänker på den gröna revolutionen som ju sågs
              som lösningen i Asien och som man också har förordat i andra sammanhang.
              Samtidigt visar nu forskning som finns och rapporter som tas fram
              på andra vägar, och det är också det som FN:s specialrapportör
              för rätten till mat har visat, att man både måste förbättra produktiviteten
              inom jordbruket och höja tillgången till mat där den behövs mest,
              kanske i städerna, samtidigt som man stärker självförsörjningen
              och inkomsterna hos småbrukare och bevakar ekosystemen. Hans lösning
              är ökade investeringar i det småskaliga agroekologiska jordbruket.
            </seg>
            <seg n="26dbbede">
              Då tänker jag: Nu har vi FN:s specialrapportör som har kommit
              till den här slutsatsen, och då måste vi också lyssna på det.
              Jag säger inte att vi inte i något sammanhang kan använda handelsgödsel
              eller andra sådana produkter, även om jag skulle vilja se att
              vi slapp dem eftersom det finns andra sätt att gödsla marken som
              är mycket mer naturliga och som inte skadar på samma sätt som
              handelsgödseln faktiskt gör i slutändan. Där skulle jag vilja
              att vi verkligen tar avstamp i vad FN:s specialrapportör föreslår
              när det gäller det svenska arbetet med utveckling i de länder
              som nu berörs.
            </seg>
            <seg n="676895ee">
              Ministern tog också upp frågan om att allt fler människor bor
              i städerna, och det är klart att det är en sådan utveckling som
              vi ser när människor lämnar sina traditionella odlingsmarker,
              ibland på grund av krig och konflikter men ibland också för att
              det storskaliga, mekaniserade jordbruket behöver plats att breda
              ut sig på.
            </seg>
            <seg n="696624ad">
              Detta gör att människor som inte får jobb i det nya, mekaniserade
              jordbruket som behöver mycket färre personer som arbetar i det
              ger sig av mot städerna. I städerna finns inte heller några arbeten,
              utan man hamnar i en kåkstad någonstans utanför stadskärnan. Där
              finns inte heller arbete, och detta leder till en ökad fattigdom.
            </seg>
            <seg n="0e9600fc">
              Detta måste vi vara väldigt vaksamma på, därför att det vi gör
              när vi ger stöd till exempel som i den gröna revolutionens fall
              till det mekaniserade kemikalietunga jordbruket är också att skapa
              fattigdom för väldigt många andra människor. Då har vi inte nått
              särskilt långt framåt, och det är det jag menar med att man måste
              titta inte bara i ett enda stuprör: Nu gör vi det här, och så
              ger vi pengar till det, och sedan får vi se hur det går.
            </seg>
            <seg n="9bbdb660">
              I stället måste man se vad det blir för konsekvenser i nästa
              led, till exempel med migrationen till städerna. Vi har ju haft
              en migration till städerna även i Sverige en gång i tiden, och
              den pågår egentligen fortfarande eftersom de svenska jordbrukarna
              inte så särskilt lätt kan klara sin ekonomi i det system vi har
              i dag med den konkurrens som är utifrån. Med billigare varor från
              andra och billigare producenter som kanske får mer stöd slår man
              ju ut de mindre.
            </seg>
            <seg n="21e98762">
              Man måste alltså se flera led, och sedan måste man också se till
              det som jag var inne på från början, vilket handlar om hälsan.
              Kemikalier är, förutom klimatet, ett av de stora miljöhoten i
              världen. Vi utsätts för mer och mer kemikalier för varje dag som
              går. Även om vi här i Europa har en lagstiftning som reglerar
              kemikalier är det ändå väldigt lite som regleras. Vi får ut väldigt
              mycket på marknaden som vi egentligen aldrig borde ha där, men
              eftersom det inte testas tillräckligt och det inte har genomgått
              den här kontrollen, eftersom man inte behöver tillstånd, så har
              vi dem ändå. Och i många fattigare länder är det som vi har förbjudit
              här inte ens förbjudet. Konsekvenserna för människornas hälsa
              kan bli väldigt stora.
            </seg>
          </u>
          <note type="speaker" n="262735e3">
            Anf. 5 Statsrådet GUNILLA CARLSSON (M):
          </note>
          <u who="gunilla_carlsson_dee0c5" xml:id="i-a8cb1f12f2c6cbf7-2" n="ddf5ca18">
            <seg n="e550d941">
              Fru talman! Som kammaren hör är detta oerhört komplexa frågor.
              Vi har också beslutsfattande både nationellt och globalt, inte
              minst vad gäller till exempel kemikalieanvändning men även när
              det gäller möjligheter att konkurrera på globala marknader och
              att förse människor och medborgare med mat lokalt.
            </seg>
            <seg n="767e835a">
              I det svenska arbetet kring kemikalieanvändning, med våra försiktighetsprinciper,
              med mycket av transparens, med mycket av kunskap och också öppenhet
              om hur svensk produktion sker, har jag sett att vi vet om detta.
              Vi debatterar frågan, och vi har öppenheten och möjligheter att
              utkräva ansvar.
            </seg>
            <seg n="917a78cb">
              EU har starkare krav än till exempel FAO har. Vi har också olika
              standarder på detta, och både jag och Bodil Ceballos som jobbar
              med utvecklingsländerna vet ju att det är de fattigaste människorna
              som har minst inflytande och minst makt som också riskerar att
              drabbas värst vad det än är vi hanterar för något. Vare sig det
              är kemikalier eller på något sätt bristen på eller tillgång till
              mat eller vad det kan vara har vi en sårbarhet bland de människor
              som inte åtnjuter ett gott politiskt ledarskap.
            </seg>
            <seg n="4f547e53">
              UNDP har precis nyligen kommit ut med en rapport om livsmedelssäkerhet,
              och jag vet att chefen Helen Clark när den presenterades var oerhört
              tydlig med att det många gånger handlar om ledarskap. Det handlar
              om ansvarsutkrävande, det handlar om öppenhet, transparens och
              kunskap för att man ska kunna hantera något så känsligt och komplext
              som livsmedelsförsörjning och livsmedelsproduktion, framför allt
              i en tid med stark urbanisering och när mångas rötter till landsbygden
              kanske utarmas.
            </seg>
            <seg n="f83718e5">
              Jag vill dock framhålla att om vi säger att i Afrika ska det
              bara vara småskaligt och agroekologiskt, medan vi själva kanske
              har ett mer mekaniserat och ett mer högproduktivt, effektivt och
              storskaligt jordbruk tycker jag inte att det är rättvist. På samma
              sätt som vi ser att vi i Sverige har både och måste det vara så
              att afrikanerna själva väljer hur de i de olika länderna vill
              utveckla sin egen modernäring, som vi många gånger brukar kalla
              den i högtidliga sammanhang.
            </seg>
            <seg n="3d16e314">
              Då tror jag att biståndets roll blir att vi tittar närmare på
              hur vi kan underlätta för att skapa bästa möjliga miljö för detta.
              Vad har vi för kunskap? Vad har vi för erfarenheter? Kan vi hjälpa
              till med mer av innovationer inom jordbruket? Kan vi hjälpa till
              genom att titta på hur man kan utveckla grödor för framför allt
              afrikanska behov som kanske är i mindre behov av bekämpningsmedel,
              som är mer torkresistenta? Kan vi titta på brukningsmetoder? Kan
              vi använda mekaniseringen för att hushålla med mycket begränsade
              vattenresurser på ett bättre sätt? Det finns mycket mer som vi
              gör än att just titta på kemikalier. Det tycker jag är viktigt
              att vi tar fram i den här debatten.
            </seg>
            <seg n="30b6619e">
              Det jag avslutningsvis vill säga vad gäller just diskussionen
              om den gröna revolutionen och Asien är att jag ibland känner mig,
              ursäkta uttrycket, lite schizofren. Många gånger är man som utvecklingsminister,
              när vi pratar om millenniemål 1, extremt glad och lycklig över
              att millenniemål 1 verkar ha uppnåtts. Trots att mer än 900 miljoner
              människor lever i undernäring och i svält har vi ändå sett att
              i Kina, där de har haft den så kallade gröna revolutionen, har
              de lyckats ta folk ur svält och undernäring.
            </seg>
            <seg n="c2068941">
              Vi kan inte heller ensidigt låsa oss fast vid att ena stunden
              hävda uppfyllelsen och vara glada över millenniemålsuppfyllelsen
              och i andra ändan säga att det var helt felaktigt. Vi har en intressekonflikt
              som jag tycker att vi måste ta upp.
            </seg>
            <seg n="7fc8d575">
              Jag skulle också vilja varna för att det nu är färre som arbetar
              i jordbruksproduktionen i utvecklingsländerna. Så blir det nog
              med den urbanisering vi ser. Så måste det nog bli om vi ska ha
              en ökad produktivitet. Det kommer att vara mer av insatsvaror.
              Det kommer förhoppningsvis att vara en ökad förädlingsgrad och
              mer av kunskapsintensiv jordbruksproduktion.
            </seg>
            <seg n="ea8c9ee9">
              Det är det jag menar med de svenska erfarenheterna. Vi vill inte
              vrida klockan tillbaka till det gamla Jordbrukarsverige. Vi vill
              ha bra livsmedel i vårt land till överkomliga priser, och vi vill
              också veta hur de har producerats. Jag tror att detsamma kommer
              att gälla för afrikanerna.
            </seg>
          </u>
          <note type="speaker" n="c6417779">
            Anf. 6 BODIL CEBALLOS (MP):
          </note>
          <u who="bodil_ceballos_9366f3" xml:id="i-210f93b89cafc624-2" n="8c61ef8d">
            <seg n="9b74576e">
              Fru talman! Jag vill börja med att säga att jag också självklart
              tycker att det är de afrikanska länderna som själva ska styra
              sin utveckling. Det jag tänker är att vi måste dra nytta av den
              lärdom vi har från andra länder när det gäller till exempel kemikalieanvändningen.
              När vi då har en specialrapportör som tar upp just den ekologiska
              produktionen som ett bättre sätt att lösa problemen, kanske inte
              svälten men försörjningsmöjligheterna på landsbygden, tycker jag
              att vi ska lyssna på det. Jag skulle gärna vilja ha enbart ekologiskt
              även i Sverige.
            </seg>
            <seg n="eff4b8ba">
              En sak som vi inte har varit inne på så mycket är just möjligheten
              för Sverige att ändå driva på när det gäller att skydda småbrukarnas
              rättigheter. Även om vårt bistånd är ett rättighetsarbete i grunden
              är det inte så i alla de andra länderna. Där skulle Sveriges röst
              kunna vara en hävstång, så att säga. Vi skulle kunna driva på
              mycket mer för att skydda människor.
            </seg>
            <seg n="38d348ac">
              Det är sant att det kanske måste vara som med migrationen, att
              människor får ge sig av till städerna. Men det kan också vara
              sant att människor ska ha möjlighet att leva kvar, exempelvis
              olika folkgrupper som alltid har levt inom ett visst område, som
              alla ursprungsbefolkningar som nu tvingas i väg från sina marker
              på grund av dammbyggen. Det är ju inte bara jordbruket som är
              ett problem utan det är dammbyggen, det är gruvdrift, det är mycket
              annat. Det finns många som skulle behöva ett ökat skydd. I det
              arbetet skulle Sverige kunna vara en röst, tänker jag.
            </seg>
            <seg n="85b8a342">
              När det gäller just migrationen ska vi också tänka på hur det
              är att vara tvingad. Den ofrivilliga migration som sker från landsbygd
              till stad är ju inte positiv i sig. Det är den frivilliga migrationen,
              när jag vill flytta till staden för att jag vet att jag kan få
              ett jobb så att jag kan försörja mig, som är något positivt. När
              jag tvingas migrera till staden, till kåkstaden, är det inte positivt.
            </seg>
          </u>
          <note type="speaker" n="9cf9a9af">
            Anf. 7 Statsrådet GUNILLA CARLSSON (M):
          </note>
          <u who="gunilla_carlsson_dee0c5" xml:id="i-a8cb1f12f2c6cbf7-3" n="ddf5ca18">
            <seg n="ed1bc695">
              Fru talman! Jag hoppas att vi också kan återkomma till interpellationsdebatter
              om urbaniseringen, dess förutsättningar, villkor och de möjligheter
              som finns, liksom de hot som vi kanske också kan se.
            </seg>
            <seg n="9896708e">
              I mitt sista anförande vill jag igen passa på att tacka för debatten
              men också bekräfta mycket av det vi diskuterar i dag. Kampen om
              mark- och landresurser tror jag kommer att öka.
            </seg>
            <seg n="5273bd79">
              Vad är då det svenska biståndets roll, som kan vara rätt liten
              och begränsad men inte onyttig? Det är, tror jag, att fortsätta
              att just diskutera utifrån vad vi tror fungerar, kunskapsöverföring,
              möjligheter för jordbrukare att få tillgång till insatsvaror,
              att på allvar ta kampen om rätten till land och att kunna få nyttjanderätt
              eller allra helst, tycker jag, äganderätt till sin mark. Det skulle
              betyda mycket för den långsiktiga investeringen i mark.
            </seg>
            <seg n="b69f9566">
              Ett av de problem som vi har identifierat är att det har skett
              för lite av investeringar i jordbrukets maskiner, i kunskaper
              och i andra insatsvaror, men också att det har varit dåligt med
              investeringar i just marken, eftersom ingen äger den eller tar
              ansvar för den. Därför har vi nu projekt där vi tittar på detta.
              Vi tror nämligen att det är oerhört mycket i det småskaliga som
              omedelbart skulle kunna öka just kvinnors produktivitet i jordbruket.
            </seg>
            <seg n="854cbb62">
              Fru talman! Jag har lärt mig en siffra som jag ofta bär med mig.
              Det sägs att om kvinnliga jordbrukare i utvecklingsländerna fick
              samma möjligheter som de manliga skulle i ett omedelbart slag
              150 miljoner människor till kunna äta sig mätta för dagen. Bara
              detta visar ju på vilken produktivitetsvinst vi kan göra genom
              att mer rikta stöd till kvinnor. Det är det vi försöker göra.
              Det inbegriper just kunskap, insatsvaror och rätten att använda
              marken för att kunna ha en långsiktighet när det gäller att försörja
              sig själv och sin familj.
            </seg>
            <seg n="2172ab29">
              Det är produktivitetsutveckling, men jag tror inte att den kommer
              att stanna där i de afrikanska ländernas vägval. Och vi är beredda
              att stödja deras vägval.
            </seg>
          </u>
          <note n="f0d356c7">
            Överläggningen var härmed avslutad.
          </note>
          <note n="80fd1c50">
            5 § Svar på interpellation 2011/12:327 om handläggningen vid
            miljöprövning
          </note>
          <note type="speaker" n="cf32df9a">
            Anf. 8 Miljöminister LENA EK (C):
          </note>
          <u who="unknown" xml:id="i-845640786f3c001f-0" n="3550ab72">
            <seg n="bdd49542">
              Fru talman, ärade ledamöter och ärade åhörare! Sven-Erik Bucht
              har frågat mig vad jag avser att göra för att få en handläggning
              som stimulerar tillväxt och jobb och om jag har som ambition att
              verka för att gällande miljölagstiftning och dess tillämpning
              förändras med krav på tydlighet och kortare handläggningstider.
            </seg>
            <seg n="d1a60013">
              Till att börja med vill jag poängtera att arbetet med att förenkla
              och förbättra vardagen för Sveriges företag, men också för Sveriges
              medborgare, har varit och är en av regeringens mest prioriterade
              uppgifter. Kärnan i arbetet är att utforma regler, processer och
              förfaranden som är bättre anpassade till exempelvis företagens
              villkor och verklighet. En viktig utgångspunkt i regeringens regelförenklingsarbete
              rörande miljöprövningen är att prövningen inte ska vara mer komplicerad
              än vad som krävs med hänsyn till skyddet för miljön och människors
              hälsa.
            </seg>
            <seg n="07723b18">
              En noggrann och effektiv miljöprövning är avgörande för skyddet
              av miljö och hälsa och utgör en grundpelare i svensk miljöpolitik.
              Samtidigt har näringslivet länge påtalat ett behov av effektivisering
              och förkortning av långa handläggningstider hos miljöprövningsdelegationer
              och mark- och miljödomstolar. Den svenska miljöprövningen har
              därför reformerats vid flera tillfällen. Att få en enklare och
              öppnare miljöprövning är en av mina prioriteringar som miljöminister.
              Det arbetet sker nu i form av en flerstegsmodell som Regeringskansliet
              jobbar mycket hårt med.
            </seg>
            <seg n="7dba84fb">
              Det första steget är den reform av mark- och miljödomstolarna
              som genomfördes våren 2011. Genom inrättandet av mark- och miljödomstolar
              har förutsättningar skapats för att förenkla, samordna och effektivisera
              handläggning och domstolsprövning. Reformen ger förutsättningar
              för att kompetens och resurser kan användas på ett mer rationellt
              sätt och ger möjligheter för en effektiv ärendehantering med hög
              kvalitet.
            </seg>
            <seg n="3dd211e4">
              Det andra steget är den koncentration av tillståndsprövningen
              till färre länsstyrelser som sker i juni i år. Det övergripande
              syftet med reformen är att åstadkomma en mer effektiv prövning
              och kortare handläggningstider. Länsstyrelserna har därför fått
              i uppdrag att redovisa handläggningstider både utifrån när en
              ansökan lämnas in och när ansökan bedöms vara komplett. Målsättningen
              är att ett ärende vid en miljöprövningsdelegation ska beslutas
              inom sex månader från det att en fullständig ansökan har lämnats
              in. Det här är en helt ny sak i miljölagstiftningen.
            </seg>
            <seg n="bc847d22">
              Det tredje steget är den kartläggning och analys som det nationella
              rådet för innovation och kvalitet i offentlig förvaltning, Innovationsrådet,
              som regeringen utsåg i maj 2011, kommer att göra av processerna
              för olika slags miljötillstånd. Under kartläggningen ska bland
              annat mark- och miljödomstolar, kommuner och verksamhetsutövare
              ges möjlighet att lämna synpunkter. Rådet ska till sommaren 2012
              lämna förslag på konkreta förbättringar för medborgare och företag,
              till exempel genom kortare handläggningstider i specifika ärenden,
              och föreslå hur goda erfarenheter kan tas till vara och spridas
              till andra områden.
            </seg>
            <seg n="2a1f3fd8">
              Vi reformerar dessutom det interna arbetet i departementet, och
              vi kommer också att skapa tydligare system för sökande att veta
              var i skedet handläggningen ligger.
            </seg>
            <seg n="518fc1d3">
              Jag vill samtidigt framhålla att det finns flera orsaker till
              att en miljöprövning kan ta tid. Den rapport om handläggningstider
              som Ramböll tagit fram på uppdrag av Svenskt Näringsliv, Undersökning
              av genomförandetider och framtida resursbehov för projekt med
              miljöpåverkan , från i våras, visar att vid prövningen av tillståndspliktiga
              miljöfarliga verksamheter och vattenverksamheter är det den inledande
              fasen med samråd och upprättande av miljökonsekvensbeskrivningar
              som tar längst tid alltså den demokratiska fasen och är mest resurskrävande
              för företaget. Det pågår inom Miljödepartementet ett arbete med
              att ta fram ytterligare förslag för att åstadkomma en effektivare
              miljöprocess med bibehållen miljöintegritet, till exempel vad
              gäller tillståndsprövningens inledande fas.
            </seg>
            <seg n="fdb841f3">
              Regeringen har således genomfört reformer som ger goda förutsättningar
              för en effektiv miljöprövning och kommer att fortsätta arbetet
              med att förenkla olika miljöbeslutsprocesser. Jag hoppas kunna
              återkomma med konkreta förslag till ytterligare förbättringar
              under mandatperioden.
            </seg>
            <seg n="0a3bc0a0">
              Principen i miljöbalken att myndigheter får överklaga domar och
              beslut är viktig såväl för skyddet av miljön och människors hälsa
              som för en enhetlig rättstillämpning. Jag ser därför inte behov
              av någon förändring i den frågan.
            </seg>
            <seg n="d7fba66c">
              En miljöprövning handlar alltid om en avvägning mellan tillstånd
              för en verksamhet som förhoppningsvis kan innebära utveckling
              och tillstånd som ska innefatta regler som gör att människor inte
              skadas till sin hälsa och att miljön där människor lever och bor
              inte heller skadas.
            </seg>
          </u>
          <note type="speaker" n="37c01f53">
            Anf. 9 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-dee1c5bbb8ef2c2d-0" n="00a8fccc">
            <seg n="11fd20c7">
              Fru talman! Tack för svaret, miljöministern!
            </seg>
            <seg n="29d18034">
              Oaktat mitt tack måste jag säga att svaret från statsrådet var
              tämligen intetsägande. Ministern redovisar, som även tidigare
              miljöminister Carlgren redovisade, ungefär vad som är gjort och
              litet om vad som behöver göras.
            </seg>
            <seg n="06cbcce1">
              Jag har vid två tillfällen interpellerat den tidigare miljöministern
              i frågan. Nu är det tredje gången, och jag får ungefär samma svar.
              Det här är en oerhört viktig fråga för vårt näringsliv. Vad har
              miljöministern egentligen för ambitioner att genomföra förändringar?
              Finns det över huvud taget en trovärdig ambition att rätta till
              de extremt långa handläggningstider som råder i dag?
            </seg>
            <seg n="6a4959fc">
              Jag har även motionerat i frågan och föreslagit att man ser över
              lagstiftningen så att byråkratin minimeras och vi får snabbare
              rutiner. Socialdemokraterna har ställt sig positivt till förslaget,
              men Alliansen har inte velat ta i frågan och har helt enkelt avvisat
              förslaget.
            </seg>
            <seg n="6eaed618">
              Fru talman! Man kan undra om det är fråga om prestige. Kommer
              förslagen från fel håll? Dessa frågor är alldeles för viktiga
              för att få en sådan hantering från regeringen och den borgerliga
              Alliansen. Politikens uppgift är att skapa bästa möjliga förutsättningar
              för tillväxt och god miljö. Det måste svenska företag få. Men
              så är det tyvärr inte i dag. Förutsättningarna finns inte.
            </seg>
            <seg n="dde16cb7">
              Fru talman! För mig och Socialdemokraterna är vårt näringsliv
              och våra företag ett centralt allmänintresse. Men när jag hör
              miljöministerns svar förstår jag att regeringen betraktar näringslivet
              som ett särintresse. Det är via starka svenska företag som vi
              har byggt upp vår välfärd och skapat ett rikt land som är världsledande
              på miljöområdet. Utan det hade vi aldrig lyckats. Vi är världens
              mest exportberoende land. Över 50 procent av vår bnp kommer från
              den export som våra företag genererar. Men det blir alltmer extremt
              långa handläggningstider och byråkrati omkring prövningarna.
            </seg>
            <seg n="7fb0068f">
              Det är stor risk att vårt näringsliv tappar kraft och att investeringar
              lämnar vårt land. Jag tog i interpellationen upp exemplet Markbygdens
              vindkraftverk, en av Europas största planerade vindkraftsparker.
              Det är ett exempel på en extremt lång handläggning. Risken är
              uppenbar att hela investeringen på 70 miljarder lämnar landet
              på grund av hanteringen. Det har redan lagts ned 70 miljoner kronor
              i prövningar inför det projektet.
            </seg>
            <seg n="00ad57b1">
              Fru talman! Jag tänker inte utnyttja hela min talartid, men jag
              vill nu säga till fru ministern att det gäller att gå från ord
              till handling och skapa verkstad. Vad har ministern egentligen
              för ambitioner i frågan?
            </seg>
          </u>
          <note type="speaker" n="bae2f346">
            Anf. 10 Miljöminister LENA EK (C):
          </note>
          <u who="unknown" xml:id="i-845640786f3c001f-1" n="3550ab72">
            <seg n="e264da7d">
              Fru talman! Först vill jag tacka Sven-Erik Bucht för interpellationen.
              Det är ett viktigt område att diskutera. Det finns ingen viktigare
              plats att diskutera frågorna än i riksdagens kammare.
            </seg>
            <seg n="7cd7fc3f">
              Min erfarenhet från EU-parlamentet visar att jag verkligen försöker
              lyssna på de olika samhällsintressen som riksdagen och regeringen
              har att göra avvägningar mellan. Det är ett ansvar som vilar på
              oss alla. Företagen är basen för den svenska ekonomin. Det är
              där jobben skapas, och det är där det är viktigt att det finns
              goda villkor. Det är fantastiskt roligt att Sven-Erik Bucht gör
              sig så tydligt till talesman för den inställningen. Vi har också
              att ta hänsyn till människors hälsa och miljö.
            </seg>
            <seg n="052232e6">
              Under den tid vi inte hade miljöbalken och den tillståndsprocess
              som finns nu skapades arbeten men samtidigt också enorma miljöproblem.
              Vi sliter på många ställen i Sverige med att sanera industritomter
              där industriell verksamhet har lämnat kvar miljöproblem, som innebär
              både extremt höga cancerrisker, hormonstörande kemikalier i marken,
              växtlighet som förstörs och risker för grundvattnet. Jag nämner
              detta därför att jag tycker att det är viktigt med en balans mellan
              olika intressen, till exempel människors hälsa, miljöintressen
              och vikten av att företagen har goda utvecklingsvillkor.
            </seg>
            <seg n="e3c5549d">
              Givet detta ska jag tydligt säga att jag naturligtvis ser en
              potential i att förenkla, förbättra och göra miljöprocessprövningen
              snabbare. Det är bra att vi för ett år sedan fick det nya systemet
              med mark- och miljödomstolar. Det handlar om att föra ihop dem
              i domstolssystemet, förenkla och göra det tydligare. Det är bra
              att vi har besluten på plats i fråga om länsstyrelsernas prövning
              av verksamhet på B-nivå, miljötillstånd för enklare verksamheter.
              Jag har personligen infört sexmånadersgränsen, som inte fanns
              med i de tidigare förslagen. För en sådan verksamhet ska länsstyrelserna
              vara snabbare och tydligare i hanteringen. Den organisationen
              är på plats om en månad, den 1 juni, och den ska utvärderas en
              gång om året. Egentligen kan vi bestämma att vi har en interpellationsdebatt
              en gång om året, ser hur det går och följer upp frågan. Det är
              bra med ett effektiviseringstryck från olika politiska partier.
            </seg>
            <seg n="60b8dbdf">
              Det finns ett nationellt råd för innovation och kvalitet i offentlig
              verksamhet. Det kommer i maj att lämna ett betänkande om beslutsprocessen
              i offentlig verksamhet. Jag räknar med att det ska komma en del
              bra förslag.
            </seg>
            <seg n="7ad8c2ff">
              Det som tar allra längst tid är de delar som utgör samrådsförfarandet,
              det vill säga den demokratiska processen där kommunerna diskuterar
              med alla intressenter. Det är möjligt att det går att förkorta
              den tiden, men det gäller att vara försiktig med den demokratiska
              balansen i beslutsprocessen. Det är viktigt att från olika politiska
              håll vara med i hanteringen. Jag återkommer till hur vi arbetar
              med miljökonsekvensbeskrivningar i mitt nästa inlägg.
            </seg>
          </u>
          <note type="speaker" n="c1b1fc0d">
            Anf. 11 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-2b3f2dbb068f1b76-0" n="00a8fccc" next="i-a21d5919ee7a3bd6-0">
            <seg n="8ac6832c">
              Fru talman! Det råder inga delade meningar om att vi ska ha höga
              krav på miljön, men det handlar om att förkorta de vansinniga
              processer som pågår i dag. Det kan vara bra att införa en sexmånadersgräns,
              men om andra myndigheter stup i kvarten överklagar, som Naturvårdsverket,
              ger det ingen effekt.
            </seg>
            <seg n="b3d54fa8">
              Det behövs mer verkstad, miljöministern. Det behövs också mycket
              mer lyhördhet för näringslivets problem. Exemplen på extremt långa
              handläggningstider är många, och jag ska ta några.
            </seg>
            <seg n="7791709a">
              Markbygden, som jag tog upp i mitt förra inlägg, har hållit på
              i fyra år och är ändå inte i mål. Det är överklagat av Naturvårdsverket.
              Ett annat exempel är LKAB:s nya gruvanläggning i Gruvberget vid
              Svappavaara, där det också har pågått i över fyra år. Det är överklagat
              av Naturvårdsverket, av myndigheten. Domstolens beslut har inte
              kunnat accepteras.
            </seg>
            <seg n="21ac8e52">
              Det visar att lagen förmodligen är för dispositiv, vilket inte
              är bra.
            </seg>
          </u>
          <note n="a63cd697">
            Ett biobränslebaserat kraftvärmeverk i Lund hade sex års prövotid.
          </note>
          <u who="sven-erik_bucht_c38412" xml:id="i-a21d5919ee7a3bd6-0" n="00a8fccc" prev="i-2b3f2dbb068f1b76-0">
            <seg n="89a55651">
              Sex vindkraftverk i Varberg Energi hade också över sex års prövotid.
              Jag lyssnade på vd:n för energibolaget som berättade att första
              gången de byggde en vindkraftspark, 1991, var prövotiden sju månader.
              För det andra projektet, 1995, var prövotiden ett och ett halvt
              år. För det tredje projektet, 1998, var prövotiden ett år och
              nio månader. För den fjärde vindkraftsparken, som de byggde 2006,
              var prövotiden två år. För det femte som de byggde 2008 var prövotiden
              fyra och ett halvt år. Och nu är det över sex år.
            </seg>
            <seg n="2d2d33bf">
              En flerstegsmodell, miljöministern men i fel riktning. Det var
              inte åt det hållet vi skulle gå.
            </seg>
            <seg n="96615dd8">
              Detta är helt oacceptabelt. Det är några exempel på hur prövotider
              och byråkrati har förändrats över tid. Exemplen är otaliga, oavsett
              vilken bransch man talar med runt om i Sverige.
            </seg>
            <seg n="be3a4ff0">
              Svenskt Näringsliv har i en mycket gedigen rapport belyst hur
              prövotiderna har förändrats till det sämre under åren 20072010.
              Under fyra år har A-verksamheter fått 15 procent längre prövotider
              och B-verksamheter 32 procent längre prövotider. Snittiden för
              prövotillstånd av A-verksamheter är i dag mellan 3,4 och 4,4 år.
              Snittiden för B-verksamheter är mellan 3,1 och 3,8 år. När det
              gäller vattenverksamhet är snitttiden mellan 2,9 och 3,7 år.
            </seg>
            <seg n="447bdf56">
              I samma studie har man gjort en internationell jämförelse av
              fyra typfall och tittat på sågverk, ytbehandlingsanläggningar,
              massafabrik och teknikverkstad. Ett exempel i den internationella
              jämförelsen visar skillnaden mot Finland, och det var sex år längre
              prövotid i Sverige än i Finland. Ett annat exempel är att det
              tog mer än sex år att göra en koldioxidfri fabrik i Sverige och
              tre år i Europa. Det tredje exemplet är att det i Sverige tar
              lika lång tid att få tillstånd att bygga en massafabrik som att
              förändra en mekanisk verkstad.
            </seg>
            <seg n="35230a11">
              Det är dags att sätta klackarna i backen, miljöministern! Det
              är orimliga förutsättningar som vårt näringsliv har när det gäller
              tillståndsprocesser. Det kan inte fortsätta på detta sätt i detta
              land. Risken är jättehög att kapital och investeringar flyttar
              utomlands. Det behövs verkstad, ministern.
            </seg>
          </u>
          <note type="speaker" n="92932046">
            Anf. 12 ISAK FROM (S):
          </note>
          <u who="isak_from_0325ff" xml:id="i-c1242e0364b82ea0-0" n="e999db12">
            <seg n="97b57941">
              Fru talman! Tack, miljöministern, för svaret! Och tack, Sven-Erik,
              för en viktig interpellation!
            </seg>
            <seg n="4c95dd48">
              Jag ställde en skriftlig fråga till ministern i höstas där jag
              nämnde Dragon Mining i Svartliden och deras bekymmer med framför
              allt samrådsförfarandet, som även miljöministern har varit inne
              på här. Det är ett stort dilemma i dag att när man ska pröva en
              verksamhet, som i Dragon Minings fall är inom befintlig, nuvarande
              verksamhet, måste man ha nya samråd. Ett stort bekymmer är då
              att om de man ska samråda med inte vill samråda skapar man ytterligare
              en försening.
            </seg>
            <seg n="d8f82896">
              Det är ett av exemplen från Västerbotten, och det finns andra.
            </seg>
            <seg n="bddd81cb">
              Handläggningen går långsamt, och det beror på att domstolar och
              länsstyrelser i dag saknar tillräckliga resurser för att ta sig
              an ärendena och gå igenom de miljöutredningar som gjorts.
            </seg>
            <seg n="398aff3b">
              Mark- och miljödomstolen i Umeå är överbelastad med gruvmål och
              vindkraftsetableringar, så handläggningstiderna är nu långt över
              två år. Tidigare var de kortare. Sven-Erik har nämnt att de kan
              vara över fyra och ett halvt år. För Svartlidens del initierade
              man det första samrådet 2008, och man har fortfarande inte fått
              tid för prövning. I skogsnäringen har man nyligen fått vänta sex
              månader på ett B-tillstånd. Det är väl bra om ministern har ändrat
              det nu. För att anlägga en liten avlastningsplats för timmer tog
              det tidigare en vecka att få det prövat.
            </seg>
            <seg n="340df9bd">
              Vad som har hänt under de senaste åren när regeringen har omorganiserat
              och valt att slå ihop miljödelegationen och länsstyrelsen är att
              man har skapat ytterligare förseningar i handläggningen. Men jag
              tror, precis som miljöministern, att det är bra att det blir färre
              miljöprövningsdelegationer i Sverige. Det blir förhoppningsvis
              på sikt mer enhetliga och rättssäkra tillståndsbeslut som fattas
              i de delegationer som blir kvar.
            </seg>
            <seg n="baef220e">
              Men just nu har vi också dilemmat att man ska flytta om personal.
              Man har tappat personal, då viss personal väljer att inte gå över.
              Det gör att de nya miljödomstolarna inte har kommit i gång som
              de ska.
            </seg>
            <seg n="164a737b">
              Sedan är vi tillbaka till, som vi har varit inne på tidigare,
              att tillståndsprövningen går långsamt till stor del beroende på
              att remissmyndigheter och kommuner ständigt begär längre svarstid.
              Ibland blir det ett totalt moment 22, där alla väntar på att ta
              ställning för eller emot projektet.
            </seg>
            <seg n="83389799">
              Min direkta fråga till miljöministern här i debatten blir: Vill
              miljöministern ta initiativ till en gräns för svarstiden utan
              möjlighet till förlängning? Det vore ett tacksamt första steg.
            </seg>
          </u>
          <note type="speaker" n="377e43c9">
            Anf. 13 Miljöminister LENA EK (C):
          </note>
          <u who="unknown" xml:id="i-845640786f3c001f-2" n="3550ab72">
            <seg n="d97ae2c6">
              Fru talman! Jag uppskattar verkligen den här diskussionen, för
              alla svåra frågor tjänar på en öppen diskussion.
            </seg>
            <seg n="92d5802b">
              Om vi först tar den europeiska jämförelsen har jag ganska stor
              erfarenhet av miljöfrågor i Europa och med de olika europeiska
              länderna, och jag har haft mycket diskussioner med olika företag,
              organisationer och enskilda företag när det handlar om just dessa
              ärenden. Jag tror att den transparens och tydlighet som vi har
              i vår miljölagstiftning, och den sammanhållna miljölagstiftning
              vi har, ändå är någonting som i ett internationellt perspektiv
              är väldigt bra.
            </seg>
            <seg n="1b24d606">
              Det är inte min roll att stå här och försvara det som en socialdemokratisk
              regering gjorde en gång i tiden. Det gäller inte bara den sammanhållna
              miljöreglering som vi har, utan jag tror också att det är väldigt
              bra med det öppna samrådsförfarandet och med möjligheten för myndigheter
              att överklaga. Det är någonting som diskuterades mycket när miljöbalken
              skapades, men det fanns ändå en stor majoritet i riksdagen för
              att det skulle vara så.
            </seg>
            <seg n="c110cfac">
              Sammantaget tror jag att när det handlar om den första delen
              av ett tillstånd, det så kallade samrådsförfarandet där olika
              intressenter finns med, finns det möjlighet att sätta tidsgränser
              även här, på samma sätt som jag har gjort när det gäller hantering
              av B-ärenden i normalfallet. Jag tror att det är en möjlig väg
              att komma fram. Det är en del av det som vi jobbar med i Regeringskansliet
              just nu.
            </seg>
            <seg n="8ed8568c">
              Det är viktigt för kommunerna att kunna vara med i den här hanteringen.
              Det är också viktigt för enskilda att kunna vara med just när
              det gäller miljö- och hälsofrågor. Historien säger oss ju att
              det i några fall har varit avgörande för att vi ska kunna både
              hitta miljöproblem och avvärja miljöproblem.
            </seg>
            <seg n="97cfc981">
              Den öppenheten och att många deltar i beslutsprövningen tror
              jag är bra. Jag tror att det vore synd om vi inte kunde behålla
              det.
            </seg>
            <seg n="a005eeba">
              Däremot håller jag med om att det säkert finns möjligheter att
              effektivisera, att förkorta handläggningstider när det gäller
              samrådsförfarandet. Det är den första delen i ett miljöprövningsärende.
            </seg>
            <seg n="af09c587">
              Den andra delen handlar om miljökonsekvensbeskrivningar. Även
              här tror jag att det finns möjligheter att förkorta. Men miljökonsekvensbeskrivningarna
              är underlag för samrådet. Det är företaget som presenterar vad
              man ska göra och vilka effekter det får. Det är naturligtvis oerhört
              viktigt att vi ställer höga krav på kvalitet. Men kvaliteten blir
              inte alltid bättre av att det tar längre tid. Jag tror dock att
              det finns möjligheter att titta på tidsutdräkten även här.
            </seg>
            <seg n="59047036">
              För att sedan titta på länsstyrelserna: Det arbetar vi hela tiden
              med. Arbetet är så fördelat att länsstyrelsernas arbete inte ligger
              på mitt departement. Men när vi antog reglerna om koncentration
              och tillståndsprövning för B-verksamhet var jag oerhört noga med
              att vi ska titta på handläggningstider och att det ska vara jämförelsematerial
              mellan olika länsstyrelser. Det är också en del av beslutet, en
              benchmarkingprocess där man kan titta på vilka som är bra och
              vilka som är dåliga och varför de som är bra är bra och snabba.
              För att understödja detta var jag mycket noga med att sex månader
              i ett normalärende är den tid som räcker för prövning av ett B-ärende.
            </seg>
            <seg n="145faaa0">
              Jag ber att få återkomma.
            </seg>
          </u>
          <note type="speaker" n="cc279503">
            Anf. 14 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-dee1c5bbb8ef2c2d-1" n="00a8fccc">
            <seg n="025ab354">
              Fru talman! Ministern redde ut flera aspekter på saker som behöver
              förändras. Det finns all anledning att se över lagstiftningen.
              Jag tror att det vore viktigt att vi lämnar partiprestigen i den
              här frågan och ägnar oss mer åt pragmatism. Vi i Sverige har inte
              råd att tappa den här typen av frågor. Svenskt näringsliv ska
              hävda sig internationellt och utvecklas i landet.
            </seg>
            <seg n="9120bd70">
              I grunden har vi en bra miljölagstiftning, men tillämpningen
              har alltför ofta drivits till det absurda. Det är vad det handlar
              om. Procedurfrågor tycks ofta gå före sakskäl. Det verkar finnas
              en lagstiftning som är dispositiv. Företag som investerar får
              betydande problem och höga kostnader. Jag nämnde tidigare exemplet
              Markbygdens vindkraft. 70 miljoner kronor har man redan lagt ned
              där.
            </seg>
            <seg n="935dc3ea">
              Tar man tillräcklig samhällsekonomisk hänsyn? Vilka får remiss
              i de här frågorna? Är exempelvis Tillväxtverket, som hanterar
              tillväxtfrågor, remissinstans i de här frågorna? Nej. Det är ett
              exempel.
            </seg>
            <seg n="e8053445">
              Hur ska vi kunna behålla hög export, som är så oerhört viktigt?
              På en global marknad krävs snabbhet och inte minst miljömässighet.
              Om osäkerheten är stor och det tar lång tid riskerar vi att investeringar
              flyttar utomlands. Förädlingsindustrin kan väldigt lätt flytta.
              Råvaruindustrin måste givetvis accepteras men kan få stora konkurrensnackdelar.
            </seg>
            <seg n="3884f831">
              Därför tycker jag, ministern: Ta detta på allvar och var pragmatisk!
              Vi har inte råd att tappa det här området, så att vi tappar investeringar
              och tappar nya jobb och tillväxt. Vi kommer att få ett mycket
              sämre välfärdsland då, och vi kommer att få en mycket sämre miljö
              om vi tappar massor med företag.
            </seg>
          </u>
          <note type="speaker" n="116d8f1a">
            Anf. 15 ISAK FROM (S):
          </note>
          <u who="isak_from_0325ff" xml:id="i-c1242e0364b82ea0-1" n="e999db12">
            <seg n="ec2b561b">
              Fru talman! Det miljöministern var inne på håller jag med henne
              om. Vi var egentligen överens om miljöbalken när den dåvarande
              riksdagen beslutade om den. Men sedan händer det ju saker.
            </seg>
            <seg n="a9a6ee21">
              Då var det inte alls det tryck och det antal ansökningar som
              det är i dag, framför allt i miljödomstolarna i Umeå och Luleå,
              med den gruvetablering och den vindkraftsetablering som är i annalkande.
              Då måste sittande regeringen följa med och följa upp det. Om man
              lyssnar till domstolarna är resursbrist en av de stora stötestenarna.
              Det är klart att man måste ha pengar för att kunna anställa kompetens.
            </seg>
            <seg n="0d67698f">
              Det krävs också att man utarbetar vägledande krav för hur domstolarna
              ska hantera prövningar vad gäller remissvar och antal samråd vid
              remissomgångar. Skulle det finnas en enhetlighet tror jag att
              det skulle gå snabbare.
            </seg>
            <seg n="7e993417">
              Ett tips till regeringen är också att lyssna lite mer på vilka
              domstolar och myndigheter som handhar ärenden med stor ekonomisk
              påverkan och påverkan på nya arbetstillfällen.
            </seg>
            <seg n="e626e944">
              Exempelvis Svartlidengruvan står och faller med om de får nytt
              tillstånd. Det handlar om 100120 arbetstillfällen, och i inlandet
              i Västerbotten är det ganska mycket.
            </seg>
            <seg n="11273a63">
              Men jobben är tyvärr inte regeringens bästa gren. Det är väl
              därför vi ser dagens långbänk. Men här finns det betydande förbättringspotential.
            </seg>
          </u>
          <note type="speaker" n="63b32f89">
            Anf. 16 Miljöminister LENA EK (C):
          </note>
          <u who="unknown" xml:id="i-845640786f3c001f-3" n="3550ab72">
            <seg n="8ce94709">
              Fru talman, ärade ledamöter och ärade åhörare! Jag skulle vilja
              tacka för en mycket bra och sansad diskussion. Jag tycker att
              det är oerhört viktigt att vi tar frågorna på stort allvar och
              verkligen lyssnar på olika förslag som kan komma in.
            </seg>
            <seg n="6fb05a7a">
              Det är viktigt att vi har en bra hantering av tillstånd i miljöärenden.
              Den ska vara snabb och effektiv. Men det ska också finnas utrymme
              för olika samhällsintressen att diskutera i så stora tillståndsprövningsprocesser,
              och det är oerhört viktigt med människors hälsa och med miljöfrågor.
            </seg>
            <seg n="6efac034">
              I debatten har det nämnts några ärenden som är pågående. Jag
              kan över huvud taget inte uttala mig om dem, för om jag gör det
              blir nästa gång vi möts i konstitutionsutskottet, och då är det
              kanske också fel fråga.
            </seg>
            <seg n="8644f1aa">
              Jag kan alltså inte kommentera dem. Men jag kan säga att det
              inte var mer än ett par veckor sedan jag var nere i gruvan, och
              jag ska åka upp till Kiruna om bara två veckor igen, just för
              att se vad vi kan lära och vad vi kan göra när det gäller de här
              väldigt stora frågorna och väldigt stora miljöärendena.
            </seg>
            <seg n="20e75aae">
              Jag är glad att vi har en samsyn om att den sammanhållna miljöregleringen
              inom miljöbalken är att föredra framför hur det ser ut i många
              andra länder i Europa där det är splittrat och man måste prova
              varje del av en verksamhet i olika tillståndsprocesser det är
              inte bra.
            </seg>
            <seg n="3a38c260">
              När det däremot gäller just det första samrådsförfarandet tror
              även jag att det finns möjlighet att effektivisera. Vi tittar
              också just nu på frågan om miljökonsekvensbeskrivningar. Det är
              andra steget. När det gäller B-ärenden har jag nämnt att vi har
              satt tidsgränser för länsstyrelserna.
            </seg>
            <seg n="5b7eb4ae">
              Personal- och resursfördelningen till domstolarna ligger inte
              på mitt departement. Men jag kan säga innan min talartid är slut
              att jag faktiskt var på den första personaldagen med domstolarna
              för att gå igenom deras arbetssituation. Vi är naturligtvis också
              angelägna om att det ska fungera bra för dem som jobbar med de
              här svåra frågorna. Det gynnar oss alla.
            </seg>
          </u>
          <note n="f0d356c7">
            Överläggningen var härmed avslutad.
          </note>
          <note n="b1256334">
            6 § Bordläggning
          </note>
          <note n="0288b3f8">
            Anmäldes och bordlades
          </note>
          <note n="481e9c51">
            7 § Anmälan om interpellationer
          </note>
          <note n="0a617d25">
            Anmäldes att följande interpellationer framställts
          </note>
          <note n="81750883">
            den 22 maj
          </note>
          <note n="d493d18a">
            Monica Green
          </note>
          <note n="d493d18a">
            Monica Green
          </note>
          <note n="78be7804">
            Monica Green (
          </note>
          <note n="5c093a77">
            Interpellationerna redovisas i bilaga som fogats till riksdagens
            snabbprotokoll tisdagen den 29 maj.
          </note>
          <note n="601bede3">
            8 § Anmälan om frågor för skriftliga svar
          </note>
          <note n="08c72498">
            Anmäldes att följande frågor för skriftliga svar framställts
          </note>
          <note n="81750883">
            den 22 maj
          </note>
          <note n="d46b8b5b">
            Hans Linde
          </note>
          <note n="964c075d">
            Mats Pertoft
          </note>
          <note n="d6c00321">
            Frågorna redovisas i bilaga som fogats till riksdagens snabbprotokoll
            tisdagen den 29 maj.
          </note>
          <note n="924e4916">
            9 § Kammaren åtskildes kl. 15.28.
          </note>
          <note n="3033902c">
            Förhandlingarna leddes av tredje vice talmannen.
          </note>
          <note n="d754aeb8">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
