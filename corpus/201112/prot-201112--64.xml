<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--64</head>
          <docDate when="2011-01-31">2011-01-31</docDate>
        </div>
      </front>
      <body>
        <div>
          <note n="48c148e5">
            ﻿
          </note>
          <note n="d387c8e6">
            Riksdagens protokoll
          </note>
          <note n="f2fdde71">
            2011/12:64
          </note>
          <note type="date" n="65831f5d">
            Tisdagen den 31 januari
          </note>
          <note n="d2a4837f">
            Kl. 13:00 - 18:21
          </note>
          <note n="efede4b2">
            1 § Justering av protokoll
          </note>
          <note n="b9bd5b62">
            Justerades protokollen för den 24 och 25 januari.
          </note>
          <note n="0f08c64a">
            2 § Meddelande om frågestund
          </note>
          <note n="beed953a">
            Tredje vice talmannen meddelade att vid frågestunden torsdagen
            den 2 februari kl. 14.00 skulle frågor besvaras av statsminister
            Fredrik Reinfeldt (M).
          </note>
          <note n="df1e0053">
            3 § Hänvisning av ärenden till utskott
          </note>
          <note n="491496a9">
            Föredrogs och hänvisades
          </note>
          <note n="065ee64d">
            den 22 mars.
          </note>
          <note n="065ee64d">
            den 22 mars.
          </note>
          <note n="097f1f71">
            4 § Förnyad bordläggning
          </note>
          <note n="7b3b61e9">
            Föredrogs och bordlades åter
          </note>
          <note n="7dd58d61">
            5 § Svar på interpellation 2011/12:166 om it i skolan
          </note>
          <note type="speaker" n="f0085a99">
            Anf. 1 Utbildningsminister JAN BJÖRKLUND (FP):
          </note>
          <u who="unknown" xml:id="i-fdbd5144c0ddad2f-0" n="d27886e4">
            <seg n="f0586a77">
              Fru talman! Monica Green har frågat mig vad jag avser att göra
              för att integrera it-användningen i pedagogiken och utjämna skillnaderna
              för it-användningen i undervisningen.
            </seg>
            <seg n="0cfd00b2">
              Den svenska skolan styrs bland annat genom de nationella mål,
              riktlinjer och kunskapskrav som riksdagen och regeringen har beslutat
              om i till exempel skollagen och läroplanerna. I de nya kurs- och
              ämnesplanerna för grundskolan från 2011 respektive för gymnasieskolan
              förtydligas vikten av digital teknik som verktyg i undervisning
              och lärande. Enligt skollagen ska också eleverna i grundskolan
              och gymnasieskolan utan kostnad ha tillgång till böcker och andra
              lärverktyg som behövs för en tidsenlig utbildning. Riksdag och
              regering anger däremot inte hur dessa mål ska nås, utan det bestämmer
              skolhuvudmännen och skolorna själva. Hur it-användningen ska integreras
              i pedagogiken är därför en fråga för lärare och skolhuvudmännen.
            </seg>
            <seg n="31487e50">
              Regeringen beslutade i början av oktober om en digital agenda
              för Sverige. Där framhålls att läroplanernas mål är att eleverna
              ska erhålla den digitala kompetens som behövs i dagens samhälle
              och att skolans huvudmän kommuner och fristående aktörer har ansvar
              för att läroplanerna följs. Regeringen ser positivt på att skolans
              huvudmän samverkar med andra berörda aktörer så att målet nås
              med god kvalitet i hela landet.
            </seg>
            <seg n="669390cd">
              För att stärka lärarnas kompetens att använda it i undervisningen
              på ett genomtänkt sätt har kraven i den nya lärarutbildningens
              examensbeskrivningar förtydligats när det gäller lärares pedagogiska
              användning av modern teknik. Vidare erbjuder Skolverket, som en
              del i sitt uppdrag att främja utvecklingen och användningen av
              it i skolan, kompetensutveckling i praktisk it för pedagoger och
              skolledare. Inom ramen för detta uppdrag arbetar Skolverket också
              med att tillgängliggöra digitala lärresurser.
            </seg>
            <seg n="7b4c91c4">
              Regeringen följer utvecklingen på detta område genom det uppdrag
              som getts Skolverket att följa upp it-användningen i förskola,
              skola och vuxenutbildning. Uppdraget ska redovisas till Regeringskansliet
              vart tredje år, nästa gång senast i april 2013, alltså om drygt
              ett år .
            </seg>
          </u>
          <note type="speaker" n="46b2d21a">
            Anf. 2 MONICA GREEN (S):
          </note>
          <u who="monica_green_650948" xml:id="i-209652ba86969871-0" n="f6212a25">
            <seg n="25af604a">
              Fru talman! Jag har skrivit den här interpellationen eftersom
              det har blivit en väldig debatt om it i skolan den senaste tiden.
              Mycket av detta saknas nämligen i den digitala agendan eftersom
              utbildningsminister Jan Björklund, enligt många, inte riktigt
              har tagit digitaliseringen i skolan på allvar. Därför vill jag
              ha en debatt med utbildningsministern om det här.
            </seg>
            <seg n="6af80a51">
              Det finns många goda exempel, och det tror jag att både utbildningsministern
              och jag har sett på många håll i landet. Det är roligt att se
              när elever får experimentera, testa sina kunskaper och lära sig
              på ett nytt sätt. Dessutom kan klyftor överbryggas. Någon kanske
              har en sämre handstil, men genom att man skriver på en dator eller
              en platta syns inte detta och så vidare.
            </seg>
            <seg n="0e25855d">
              Det finns mycket man kan överbrygga med digital teknik, men det
              är väldigt olika i landet. Det är olika mellan stad och land,
              det är olika mellan olika skolor, och det är till och med olika
              inom kommuner och beroende på vilken typ av lärare man har. En
              del är väldigt tända på att pröva sig fram med nya metoder, och
              det är jättebra. Vi ska prioritera och uppmuntra att lärare vågar
              försöka sig på nya metoder och pröva digital pedagogik.
            </seg>
            <seg n="d083b374">
              Men det räcker inte med det. Vi behöver också ha en nationell
              it-strategi för skolan för att visa vägen och få med oss andra
              för att överbrygga den digitala klyftan. Det finns för många som
              står utanför. Det är fortfarande 1,3 miljoner invånare i Sverige
              som står utanför det digitala samhället. Det är inte säkert att
              det är så många av dem som är elever, men det finns faktiskt några
              som står utanför av ekonomiska skäl. Den digitala klyftan beror
              till exempel på, har vi sett, tillgänglighetsskäl i glesbygd,
              men det är också ekonomiska skäl och kunskapsskäl som gör att
              människor står utanför.
            </seg>
            <seg n="27dac51f">
              När det gäller ungdomar och barn så kan barn. De vill, kan och
              ska försöka, men alla har inte riktigt möjligheten att ta sig
              an en ny teknik eller kan inte ta till sig den på grund av familjens
              ekonomi. Vi ser också familjer som kanske har en dator men många
              barn. Barnen får sitta och vänta på sin tur, medan barn i familjer
              där det är alldeles självklart att barnen har var sin dator nu
              har en gräddfil i skolan när det ska lämnas in uppgifter och så
              vidare.
            </seg>
            <seg n="95bcc0a5">
              Det finns mycket vi skulle kunna bena ut när det gäller en it-strategi
              för skolan, men det verkar som om Jan Björklund gömmer sig bakom
              att vi nu har antagit den digitala agendan. Den har vi dock antagit
              bara för att EU antog den för några år sedan, och nu implementeras
              den i alla EU-länder. Det är vackert så, men en gång i tiden var
              Sverige i framkant. Vi var de som var mest it-mogna. Vi var de
              som ville mest. Vi var de som ville ligga i framkant.
            </seg>
            <seg n="0cb2c1fe">
              Jag tycker att Sverige ska vara den nation som lyfter hela befolkningen,
              sluter de digitala klyftorna och ser till att fler och fler vill
              och kan gå in i det digitala samhället. Digital kompetens bygger
              man nämligen upp under en lång tid. Lärare behöver få den stöttningen.
              Det fick de i ITIS i skolan som vi hade för tio femton år sedan.
              Sedan dess har skolorna gjort på olika sätt, och därför skiljer
              det sig väldigt mycket åt i skolan.
            </seg>
            <seg n="5bcbdb79">
              Jag vill debattera mer om det här, Jan Björklund, och jag vill
              fortfarande ha ett svar på varför vi inte har en nationell it-strategi
              för skolan.
            </seg>
          </u>
          <note type="speaker" n="213e22de">
            Anf. 3 DÉSIRÉE LILJEVALL (S):
          </note>
          <u who="desiree_liljevall_4d39e5" xml:id="i-ff9a14eff0fdeda3-0" n="9a0299c4">
            <seg n="002bd1d9">
              Fru talman! Jag tänkte börja med ett litet nedslag från verklighetens
              skola någonstans i Sverige. Så här låter det ofta i en niondeklass
              när SO-läraren hindras i sin undervisning av den moderna tekniken:
              Martin, kan du hjälpa mig med projektorn? Det funkar inte. Varje
              gång får Martin masa sig upp ur sin stol, gå fram till fröken,
              trycka på on/off-knappen på projektorn och pula med datorn en
              stund så att läraren ska kunna visa sin Power Point-presentation.
              Varje gång suckar Martin, och varje gång suckar de andra eleverna,
              för de vet att fröken är en hejare på att sätta ihop Power Point-presentationer
              och använda e-posten, men sedan är det stopp.
            </seg>
            <seg n="87da9cbf">
              Jag tycker att dessa 16-åringars skolvardag år 2012 är en sorglig
              historia. Det är inte det att jag vill klanka ned på lärarnas
              oförmåga att hantera den nya tekniken. Det vore att rikta fokus
              åt fel håll. Snarare är jag i egenskap av riksdagsledamot och
              stor ivrare av modern teknik den som oavkortat ger mig på den
              borgerliga regeringen och utbildningsminister Jan Björklund för
              att svensk skola inte har kommit längre.
            </seg>
            <seg n="056c785a">
              Nu är det Jan Björklunds tur att sucka. Han tänker förstås på
              sitt anförande i talarstolen alldeles nyss, där han pläderade
              för den digitala agendan, initierad av regeringen, som såg dagens
              ljus i höstas. Jag är den första att applådera det projektet;
              det är ingen tvekan om att landets långsiktiga konkurrenskraft
              är beroende av medborgarnas digitala kompetens. Frågan är vem
              som står bakom initiativet till den digitala agendan. Är det bara
              it-minister Hatt, tillika den som har presenterat agendan i olika
              sammanhang? Har hon verkligen utbildningsministern med sig på
              tåget?
            </seg>
            <seg n="52cbbc34">
              Även om jag vill kan jag inte glömma de uttalanden som ministern
              gjorde i en tidningsintervju för knappt tre år sedan. Det fick
              mig att tänka på att om hästar hade kunnat rösta skulle det aldrig
              ha blivit några bilar. Då sade han att han inte ligger sömnlös
              på nätterna över att varannan grundskola har datorer som är tre
              år gamla eller äldre. Då sade han också att en lärares huvuduppgift
              inte är vid datorn utan i klassrummet och menade att det inte
              var något problem att tre av fyra kommunala grundskollärare delar
              dator med sina kolleger.
            </seg>
            <seg n="8883beea">
              Fru talman! Det skulle vara väldigt välkommet om utbildningsminister
              Jan Björklund lämnade denna förlegade inställning bakom sig och
              i stället ägnade nattens vargtimmar åt att fundera över hur han
              kan få fler skolor i landet att lära barn läsa och skriva genom
              sina bärbara datorer, som man gör i Träkvista skola i Ekerö, och
              hur han kan få fler lärare i Sverige att göra som Marie Andersson
              i Eskelhems skola på Gotland och öppna alla sina dörrar och fönster
              i klassrummet via bloggar och sociala medier.
            </seg>
          </u>
          <note type="speaker" n="19fedec3">
            Anf. 4 HILLEVI LARSSON (S):
          </note>
          <u who="hillevi_larsson_81d8b4" xml:id="i-c549fa577318aa87-0" n="f8deaad1">
            <seg n="ebb829da">
              Fru talman! Den här frågan handlar om tillgången på datorer,
              men den handlar även om pedagogiken, alltså hur man undervisar
              kopplat till datorer. Här finns det stora möjligheter, men det
              finns också en risk att det blir slentrianmässig undervisning
              där datorn används som ett hjälpmedel. Man kunde lika bra ha skrivit
              på ett papper men man väljer att skriva i datorn. Här är den viktiga
              utmaningen, att se till att man utvecklar undervisningen så att
              man tar till vara de unika egenskaperna med datorer, informationstekniken.
            </seg>
            <seg n="c354c17a">
              Ett exempel är att man förutom att skriva i datorn och skicka
              sina färdiga uppgifter till läraren kan starta digitala torg på
              datorn där elever kan utbyta erfarenheter. Man kan också med hjälp
              av sin dator förmedla sina erfarenheter via sociala medier. Det
              blir ytterligare en utvecklingsmöjlighet. Man har tagit in kunskap
              och man förmedlar den kanske både skriftligt och muntligt. Via
              Skype kan man förmedla den via rörliga bilder. Via bloggar kan
              man skriva. Det finns oändliga möjligheter utöver det här, men
              det är väldigt viktigt att man har högt ställda mål för undervisningen,
              att det inte bara blir en slentrianmässig användning.
            </seg>
            <seg n="0fef22b2">
              Sedan är det självklart helt avgörande att man har tillgång till
              en dator. Vi har ju barnfattigdom i Sverige. I Malmö, som jag
              kommer ifrån, är ungefär vart tredje barn fattigt. Är man så fattig
              att man knappt har råd med mat och hyra är det risk att dator
              är en sådan utgift som man inte har råd med. Det är väldigt viktigt
              att se till att de här barnen får samma förutsättningar som alla
              andra barn så att de både klarar sig i samhället och klarar arbetslivet.
              Där är förmågan att hantera en dator helt avgörande.
            </seg>
            <seg n="7fdc0753">
              Jag tycker därför också att man bör sprida de goda exempel som
              finns; det finns många runt om i landet. I Malmö har vi startat
              projekt där en bärbar dator delas ut till varje elev på skolorna.
              Denna dator får man ha dygnet runt. Det ger stora möjligheter
              att sitta hemma och jobba med skolarbetet. Man behöver inte vara
              i skolan. Det minskar också den digitala klyftan mellan de elever
              som har god tillgång till dator hemma och de som inte har det.
            </seg>
            <seg n="0c274825">
              OECD diskuterade datoranvändning i skolan för drygt ett år sedan
              och kom fram till att man kan sätta upp olika mål för detta. Ett
              av de här målen är att minska den digitala klyftan mellan dem
              som inte har tillgång till dator och de som har det i sitt vanliga
              liv. Men det handlar även om att förbättra elevernas resultat
              i skolan. Det finns erfarenhet av att datorer faktiskt kan utnyttjas
              på det sättet. Ett exempel är elever med läs- och skrivsvårigheter.
              Där kan man ha extra program kopplade till den vanliga undervisningen
              och de vanliga läroböckerna. Det har visat sig ge effekt och har
              hjälpt de här eleverna.
            </seg>
            <seg n="0670009f">
              Det är väldigt avgörande att man ser till att de här erfarenheterna
              sprids över hela landet, att det inte ska vara beroende av var
              man råkar bo, om man har tur och bor i en kommun som satsar på
              it eller otur och bor i en annan kommun. Jag tror att det är viktigt
              att man inte bara säger allmänt att det är viktigt med datorer
              och att det ska vara tillgång till datorer, utan att man specificerar
              vad man menar. Därför tror jag att det är en väldigt bra utgångspunkt
              att varje elev ska ha tillgång till en dator, helst dygnet runt.
            </seg>
            <seg n="bb1eed77">
              Nästa steg är då att i den pedagogiska undervisningen lägga in
              de mål man har för verksamheten och de erfarenheter som finns
              av det som faktiskt fungerar.
            </seg>
          </u>
          <note type="speaker" n="5bebbd80">
            Anf. 5 ROGER HADDAD (FP):
          </note>
          <u who="roger_haddad_f79cd9" xml:id="i-be04597acf31cee4-0" n="3102ebde">
            <seg n="cb049745">
              Fru talman! Det är väldigt intressant att lyssna på den önskelista
              som några socialdemokratiska debattörer tar upp här. När vi tittar
              på Sveriges 290 kommuner kan vi helt klart konstatera att vissa
              kommuner satsar en hel del på it och digitalisering. Jag har själv
              fått frågan när jag var kommunalråd i Västerås: Ska vi inte satsa
              på datorerna? Vi måste fråga rektorerna ute på varje skola hur
              de använder sin budget. Det måste de få bestämma. Det kan inte
              jag som lokal skolpolitiker göra.
            </seg>
            <seg n="bd6e5093">
              Vi tar också del av statsrådets svar, att staten kommer, dels
              i ämnesplanen, dels också i lärarutbildningen, att ställa vissa
              krav på kompetens och så att säga skolans utbud. Smarta kommuner
              satsar inte bara på datorer till elever utan även på sina medarbetare,
              lärarna.
            </seg>
            <seg n="41e37dcf">
              Däremot tycker jag att vi ibland kanske överdriver bristen på
              it-kompetens bland svenska ungdomar. Jag tror att den ligger väldigt
              högt internationellt sett. Sedan kan man alltid diskutera om man
              ska ha en egen dator på exakt varenda skola.
            </seg>
            <seg n="bbcc4bda">
              Vi är politiker och vi håller på med prioriteringar. Det finns,
              tror jag, en hel del andra saker som man skulle vilja satsa på
              när det gäller skolans resultat och kvaliteten i undervisningen
              i landets 290 kommuner. Jag tycker och jag hoppas att också Socialdemokraterna
              tycker att det är viktigt att vi satsar på lärarkompetensfrågan,
              fast det egentligen är ett kommunalt huvudmannaskap.
            </seg>
            <seg n="93797be4">
              Vi satsar indirekt via karriärstegen på att försöka få upp lärarlönerna.
              Det är inte statens ansvar.
            </seg>
            <seg n="1e61f9be">
              Prioritera gärna! Eller: Vad ska vi prioritera bort om vi även
              ska lägga till detta?
            </seg>
            <seg n="1a8174a0">
              Min absolut sista fråga, fru talman: Är det verkligen riksdagen,
              riksdagsledamöterna här i kammaren, och regeringen som ska diktera
              vilka instrument och metoder man ska använda i det enskilda klassrummet?
              Jag tycker inte det.
            </seg>
          </u>
          <note type="speaker" n="1b40dd91">
            Anf. 6 Utbildningsminister JAN BJÖRKLUND (FP):
          </note>
          <u who="unknown" xml:id="i-fdbd5144c0ddad2f-1" n="d27886e4">
            <seg n="6d066c02">
              Fru talman! Sverige har en it-strategi för skolan. Den finns
              i läroplanen för skolan. Vi har en bokstrategi för skolan. Den
              finns i läroplanen för skolan. Vi har en lässtrategi för skolan.
              Den finns i läroplanen för skolan. Vi har en räknestrategi för
              skolan. Den finns i läroplanen för skolan.
            </seg>
            <seg n="01cf215f">
              Det Monica Green säger är ju att om man lyfter ut it-strategin
              ur läroplanen och gör ett eget dokument av den skulle det på något
              sätt bli viktigare i skolan. Då kan jag lova: Det skulle bli precis
              tvärtom.
            </seg>
            <seg n="9c085362">
              Det är läroplanen som är det viktiga och centrala styrdokumentet
              för skolan. Och läroplanen är splitter ny, från 2011. Den ersatte
              den gamla från början av 90-talet. Den är mycket uppdaterad. Det
              är höga krav på digital kompetens och digitala inslag i undervisningen
              av precis de skäl som har nämnts här, både för att man ska lära
              sig att använda it som en del av livet och naturligtvis i första
              hand för de elever som inte har tillgång till it hemma, som det
              pekas på. Självklart är det så.
            </seg>
            <seg n="37736e9b">
              Dessutom är it en del i själva undervisningen, för att kunna
              lära sig saker i undervisningen. Jag är övertygad om att Hillevi
              Larsson har helt rätt i sitt konstaterande att datorn alltför
              ofta används som en kvalificerad skrivmaskin. Men det går också
              att använda datorn och it till mycket mer avancerade saker. Det
              är alltså hur man använder det i klassrummet som ytterst avgör.
            </seg>
            <seg n="a778cbf8">
              Sverige har en it-strategi för skolan och den skulle bli betydligt
              försvagad om vi tog ut den ur läroplanen och skrev ett eget dokument.
              Det skulle bli en riktig hyllvärmare. Det lovar jag. Så funkar
              det. Det är läroplanen skolan läser och arbetar efter.
            </seg>
            <seg n="c421d14c">
              Det finns stora problem när det gäller kunskapsresultat i skolan,
              dock inte på digital läsning. Resultaten sjunker i matematik och
              naturkunskap, men enligt PISA är Sverige mycket framstående på
              digital läsning. Svenska skolelever är bättre på digital läsning
              än på annan läsning. Där är Sverige unikt. Det är annat vi borde
              prata om här än digital kompetens. Där är Sverige framstående.
              Vi kan gärna prata om PISA och fundera på vilka åtgärder som behövs
              för att höja resultaten. Sverige är framstående.
            </seg>
            <seg n="542f335f">
              Det PISA och OECD-studierna pekar på är att problemet med att
              använda digital teknik i skolan nu inte längre ligger i att eleverna
              inte behärskar tekniken eller vad de ska använda den till. Problemet
              är att när man väl söker kunskap på nätet måste man själv ha tillräckligt
              mycket kunskaper om det man söker för att förstå vad man ska söka
              och sedan värdera informationen. Det räcker inte att gå in på
              en hemsida och läsa ett påstående om att Förintelsen inte har
              existerat. För att kunna värdera detta måste man själv ha historiekunskaper
              och kunna ifrågasätta detta. Det är inte digital kompetens som
              saknas för att använda de digitala medierna mer i undervisningen,
              utan det är mer fråga om vanliga kunskaper i olika ämnen. Det
              är där bristerna finns.
            </seg>
            <seg n="18a42b18">
              Detta pekar OECD på när Sverige utvärderas. Vi ligger mycket
              bra till jämfört med resten av den jämförbara världen när det
              gäller digital läsning. Det är andra kunskaper som behövs för
              eleverna så att de kan använda it ännu mer i undervisningen. För
              en lärobok som en lärare väljer ut och ger eleverna finns något
              slags granskning boken granskas i förväg men på nätet finns allsköns
              information där en mängd saker inte är korrekta. Man måste kunna
              värdera den informationen. För att kunna lyfta sig själv från
              att använda it bara som en informationskälla till att använda
              de fakta som finns där handlar det om att inneha djupare kunskaper
              om det man söker inte bara att knappa in sig.
            </seg>
            <seg n="6875e9fe">
              Det här handlar om att gå vidare och lyfta fram kunskaperna.
              Sverige ligger mycket bra till enligt PISA. Vi har en nationell
              it-strategi. Det finns mycket mer att göra, men tro inte att lösningen
              skulle vara att lyfta ut it-regleringen ur läroplanen och skapa
              ett eget dokument. Det skulle försvaga styrningen av it i skolan.
            </seg>
          </u>
          <note type="speaker" n="e3dbf23c">
            Anf. 7 MONICA GREEN (S):
          </note>
          <u who="monica_green_650948" xml:id="i-209652ba86969871-1" n="f6212a25">
            <seg n="4949736b">
              Fru talman! Tack för svaret! Det var tydligt att vi inte behöver
              en it-strategi för skolan. Det är beklagligt eftersom en sådan
              skulle förtydliga och förenkla för lärarna. Jan Björklund säger
              att det inte går att lyfta ut it-strategin eftersom den då skulle
              bli en hyllvärmare som ingen tittar i. Jan Björklund kan inte
              tänka sig att vid vissa tillfällen belysa ett område extra, göra
              en nationell strategi för att utöver läroplanen också se till
              att alla, inte bara eldsjälarna, hänger med i det digitala samhället.
              Det finns en digital klyfta i samhället. Det är därför som det
              behövs en nationell it-strategi.
            </seg>
            <seg n="afe62341">
              Nu säger andra, bland andra folkpartister, att vi inte ska lägga
              oss i denna fråga eftersom skolan själv ska få bestämma. Jo, det
              har vi hört tidigare. Politiker ska inte lägga sig i.
            </seg>
            <seg n="c4e1a3fb">
              När riktlinjer dras upp, när vi bestämmer oss för att Sverige
              ska ligga i framkant, ska vi gå före och visa att det går att
              lära sig att kritiskt granska den kunskap som finns genom att
              gå ut på nätet. Det är viktigt att lära sig att sortera informationen
              från nätet. Där håller jag med Jan Björklund. Men då måste vi
              ha tillgång till internet i skolan. Då måste vi ha tillgång till
              läsplattor eller datorer som gör att eleverna lär sig att granska
              och diskutera det material som finns på nätet. Det är oerhört
              viktigt.
            </seg>
            <seg n="5c232f57">
              Lärarna måste befinna sig där eleverna befinner sig. Det finns
              många elever som lever sina liv på nätet, och lärarna står utanför.
              Det kan hända saker på nätet över en helg som läraren inte har
              en aning om, om inte läraren också kan verktygen och finns där
              eleverna finns. Eleverna finns oftast på nätet.
            </seg>
            <seg n="226ecd10">
              Jag vet att Sverige ligger i framkant och att eleverna är duktiga,
              men vi måste ha en samlad strategi. Vi måste se till så att alla
              hänger med. Som Désirée Liljevall mycket väl påpekade måste lärarna
              känna sig trygga i undervisningssituationen, så att de kan stötta
              eleverna att kritiskt granska vad som finns på nätet.
            </seg>
            <seg n="eae72111">
              Det är sant att Sverige ligger i framkant. Vi gör det av flera
              skäl. Jag har tidigare pratat om ITIS. Den infördes för 1214 år
              sedan. Det var de kommunala bredbandspengarna och även hem-pc-reformen
              som gjorde att vi fick stor tillgång till it snabbt. Det satte
              Sverige på den digitala kartan oerhört snabbt och tidigt. Det
              var bra. Men nu gäller det att fortsätta och att vi tar nästa
              steg.
            </seg>
            <seg n="f7c97d1c">
              It ska vara en naturlig del i undervisningen. It ska kritiskt
              granskas, men alla ska också få tillgång till it. Då är tillgången
              till datorer, som Hillevi Larsson pratade om, en nyckelidé för
              både lärare och elever eftersom skillnaderna är så stora.
            </seg>
            <seg n="2599e8f7">
              Det är många som tycker att det behövs en nationell it-strategi.
              Det är många inom it-branschen som tycker så, och likaså många
              lärare och många i lärarnas fackförbund. Många ute i samhället
              tycker att vi borde skapa en strategi för att jämna ut skillnaderna
              och se till att de goda exemplen sprids över landet.
            </seg>
            <seg n="efd0081a">
              Den här debatten har visat att det finns en stor skillnad mellan
              oss alla.
            </seg>
          </u>
          <note type="speaker" n="edabff57">
            Anf. 8 DÉSIRÉE LILJEVALL (S):
          </note>
          <u who="desiree_liljevall_4d39e5" xml:id="i-ff9a14eff0fdeda3-1" n="9a0299c4">
            <seg n="2afd38a5">
              Fru talman! Just nu delas datorer ut till elever i stor skala
              runt om i landets skolor, precis som både Monica Green och Hillevi
              Larsson talade om.
            </seg>
            <seg n="6382d471">
              I min hemkommun Kalmar har gymnasieförbundet nyligen gjort en
              inventering av skolornas datorer. Förbundet har konstaterat att
              sex av tio datorer är inköpta 2008 eller tidigare, det vill säga
              har fyra till tio år på nacken. Datorerna lider av rejäla ålderskrämpor.
              Vissa moderna program går inte ens att installera.
            </seg>
            <seg n="289527c8">
              Nu köper Kalmarsunds gymnasieförbund in en dator till varje elev.
              Gott så eftersom förbundet är klarsynt nog att inse att det inte
              räcker att enbart köpa in datorer utan att det också handlar om
              att höja lärarnas kompetens och på allvar integrera it i undervisningen,
              även matematik. Det här är förstås en utmaning inte bara i Kalmar
              län utan i hela landet.
            </seg>
            <seg n="30c6ec1c">
              Enligt Skolverket använder sig enbart hälften av landets lärare
              av it på lektionstid någon gång per vecka. Vad ger det för signaler?
              Jo, att skolan inte är en modern och effektiv verksamhet. Tänk
              bara på Martin och hans kompisar i klass 9. De vet att fröken,
              den så kallade förebilden och läromästaren, inte kan, men att
              de kan.
            </seg>
            <seg n="6ecbae74">
              Fru talman! Hans Lindberg, socialdemokrat i Umeå, valdes för
              något år sedan till årets it-politiker. Han sade: I dag använder
              alla arbetsplatser it som ett hjälpmedel. Ska då skolan vara en
              isolerad ö?
            </seg>
            <seg n="58b838f0">
              Se där, fru talman! Ytterligare något för utbildningsminister
              Jan Björklund att fundera över under sina nattliga vakor.
            </seg>
          </u>
          <note type="speaker" n="174820ec">
            Anf. 9 HILLEVI LARSSON (S):
          </note>
          <u who="hillevi_larsson_81d8b4" xml:id="i-c549fa577318aa87-1" n="f8deaad1">
            <seg n="98d9f4dd">
              Fru talman! Det är helt riktigt att det finns problem. Det finns
              många elever som har problem med matte och läs- och skrivförståelse.
              Men det behöver inte ställas mot it-kompetensen. Tvärtom kan datorer,
              om de pedagogiska möjligheter som finns används, till och med
              utveckla eleverna på de områden där de släpar efter. Jag nämnde
              tidigare att det finns resultat som visar att elever med läs-
              och skrivsvårigheter, bland annat dyslexi, har blivit hjälpta
              av datorprogram utöver de ordinarie läromedlen.
            </seg>
            <seg n="9542966e">
              En ledande expert på matematik menar att det inte är själva kompetensen
              att räkna som blir bättre av att använda dator i matematikundervisningen,
              däremot förståelsen för matematiska problem. Första steget är
              ändå att förstå vad det handlar om. Kanske kan intresset stimuleras.
              Det handlar även om motivation från elevernas sida, att göra ämnet
              mer intressant och spännande, både att söka kunskap på nätet och
              att utveckla sig inom andra ämnesområden.
            </seg>
            <seg n="ad2004fb">
              Det är en livsfarlig inställning att säga att eftersom många
              har problem med matematiken kan it-kompetensen läggas åt sidan,
              att den inte är lika viktig eftersom Sverige internationellt sett
              ligger bra till jämfört med många andra länder.
            </seg>
            <seg n="1fff0bcf">
              Men vi ska inte jämföra oss med andra länder. Vi ska sätta ambitionerna
              utifrån vad vi vill här i Sverige. Om det är bra redan i dag sätter
              vi självklart målet att det ska bli ännu bättre. Om vi inte gör
              någonting i dag är risken att it-klyftan kommer att växa i takt
              med att samhället blir mer och mer it-baserat. Det är en enorm
              revolution på det här området. Elever som inte har tillgång till
              dator hemma halkar efter.
            </seg>
            <seg n="66c3e9fd">
              Låt oss i stället se framåt och lägga in det här i ett eget dokument
              eller ha det i befintliga dokument. Det är inte det som är huvudfrågan.
            </seg>
          </u>
          <note type="speaker" n="46d87ada">
            Anf. 10 ROGER HADDAD (FP):
          </note>
          <u who="roger_haddad_f79cd9" xml:id="i-be04597acf31cee4-1" n="3102ebde">
            <seg n="04eeea9b">
              Fru talman! Uppenbarligen har Socialdemokraterna glömt bort det
              förhastade beslutet i den här kammaren för 20 år sedan att kommunalisera
              skolan. Man har totalt kommit bort från att det är kommunerna
              som är ytterst ansvariga för skolväsendet och att de satsningar
              som ytterst behöver göras är kommunernas ansvar.
            </seg>
            <seg n="fa7f07f3">
              Vi har försökt redovisa att det finns andra utmaningar som är
              viktiga för oss politiker. Men politik är också att prioritera
              vi kan inte satsa på allting.
            </seg>
            <seg n="146c705c">
              Jag ställde en fråga till Monica Green och hennes partikolleger
              eftersom det lät som att det inte bara är fråga om ett dokument
              och en strategi. Om vi nu ska anta en it-strategi antar jag att
              Monica Green efterfrågar även pengar för att den ska få fullt
              genomslag i hela landet. Eller ska vi bara ta ett dokument och
              lägga över detta på landets 290 kommuner? De skulle säkert vilja
              ha mer statliga pengar.
            </seg>
            <seg n="ff982777">
              Då har vi från regeringens och regeringspartiernas sida räknat
              upp satsningar på lärarkompetensen. Vi har stora kunskapsproblem
              i svensk skola, och jag tycker personligen att det är viktigare
              att vi satsar på svenska, matematik och så vidare. Lärarlönerna
              har nämnts indirekt. Men vi har också matematiksatsningen. Ska
              vi ta bort miljardsatsningen på matematik och satsa på it-strategin
              i stället? Jag vet inte. Eller har ni nya pengar som jag inte
              känner till?
            </seg>
            <seg n="4b2cf119">
              Jag tycker att det är viktigt att vi är tydliga. Det är skolan
              och rektorn som ska besluta om den här typen av insatser. Vi ligger
              bra till, och i en skolpolitisk budget måste man både lokalt och
              på nationell nivå prioritera vad som är absolut viktigast. Där
              är den största utmaningen nu, upplever i alla fall jag, inte just
              it utan kunskapsresultaten och ämneskompetensen bland lärarna.
            </seg>
          </u>
          <note type="speaker" n="1fb8cb8d">
            Anf. 11 Utbildningsminister JAN BJÖRKLUND (FP):
          </note>
          <u who="unknown" xml:id="i-fdbd5144c0ddad2f-2" n="d27886e4">
            <seg n="edcc9549">
              Fru talman! Hillevi Larsson var sanningen på spåren när hon sade:
              Skriv gärna in det i befintliga dokument. Man behöver inte skapa
              nya, utan det viktigaste är att det skrivs in. Jag håller helt
              med om det. Och sanningen är: Det står redan! Det ni efterlyser
              står redan i läroplanen. Jag tycker att Hillevi Larsson kan ägna
              sig åt att övertyga sina partikolleger på bänken om att det räcker
              med den läroplan för skolan som finns. Jag kan gärna diskutera
              formuleringarna, men det ni efterlyser står redan där.
            </seg>
            <seg n="cd1dbd5f">
              Nästa fråga, som Roger Haddad är inne på, är: Hur styr vi den
              svenska skolan? Jag skulle vilja ha en statligt styrd skola, där
              riksdag och regering skulle kunna bestämma om datatäthet. Men
              ni har bestämt att den ska vara kommunal, och de utbildningspolitiker
              som företräder Socialdemokraterna tycker att jag detaljstyr för
              mycket. Men här är det något som ni tre är engagerade i som man
              ska detaljstyra till max. Socialdemokratiska skolpolitiker brukar
              inte säga samma sak som ni, utan de säger att lärarna ska få bestämma.
              Tänk att jag tycker att de har rätt.
            </seg>
            <seg n="24ffc588">
              Vi ska ha ett stort förtroende för den svenska lärarkåren. När
              försvann förtroendet för lärarkåren hos Socialdemokraterna? Läroplanen
              finns där, och det står vad de ska uppnå. Sedan exakt om man ska
              ha en läsplatta eller någon annan modell måste lärarna få avgöra
              till slut. Det kan inte vara så att riksdagen ska sitta och tycka
              om det, och när det nästa år kommer något nytt på marknaden ska
              riksdagen bestämma att alla ska köpa in det. Den makten har vi
              överlåtit åt kommunerna.
            </seg>
            <seg n="5cb96e73">
              Jag är emot kommunaliseringen. Jag säger det för tredje gången
              i den här debatten. Jag tycker att vi ska ha en hårdare statlig
              styrning. Men det är ni som har givit makten till kommunerna.
              Och är det något ni är missnöjda med ska vi in och detaljstyra
              just precis där. Men man får bestämma sig: Antingen litar vi på
              lärarkåren och skolorna eller också gör vi det inte.
            </seg>
            <seg n="157ac111">
              Jag tar det en gång till: PISA visar att Sverige ligger mycket
              bra till när det gäller digital läsning. Då säger ni att vi borde
              lyfta upp det ännu mer. Ja, jag håller med. Då säger också PISA
              vad vi borde göra. Det handlar inte i första hand om ytterligare
              teknisk utrustning, utan det handlar om att eleverna måste kunna
              mer i de ämnen som de undervisas i för att kunna gå in och värdera
              informationen på nätet. Det är det som det handlar om. Det behövs
              alltså allmänbildning, djupare kunskaper i olika ämnen, när man
              surfar på nätet för att kunna värdera informationen och förstå
              vad som är rätt och fel och vad som är vinklat och inte.
            </seg>
            <seg n="c802430d">
              Det är det som är det centrala, säger OECD om Sverige. I en del
              andra länder, där man ligger långt efter, handlar det mer om att
              köpa in teknisk utrustning eller börja grundläggande utbildning
              av lärarkåren. I Sverige handlar det nu i hög grad om: Ska vi
              lyfta oss till nästa nivå gäller det att förstärka elevernas allmänna
              kunskapsramar för att de ska kunna värdera informationen på nätet.
            </seg>
            <seg n="557a7299">
              Monica Green har nu två gånger i debatten sagt att det finns
              skolor där man inte har datorer över huvud taget. Om Monica Green
              känner till någon sådan skola tycker jag att hon ska ringa Skolinspektionen
              i eftermiddag, för den skolan bryter mot läroplanen. Gör gärna
              det, men stå inte och häv ur er svepande anklagelser som ni inte
              har täckning för! Jag utgår från att det finns täckning för det
              påståendet när det kastas fram i talarstolen.
            </seg>
          </u>
          <note type="speaker" n="adb0ddd5">
            Anf. 12 MONICA GREEN (S):
          </note>
          <u who="monica_green_650948" xml:id="i-209652ba86969871-2" n="f6212a25">
            <seg n="04ead3bf">
              Fru talman! Vad vi har sagt är att skillnaden mellan skolor är
              väldigt stor över landet. Vad vi har sagt är att det finns datorer
              som är väldigt gamla på en del skolor. Det är det vi har påpekat
              för utbildningsministern.
            </seg>
            <seg n="cf3897b4">
              Utbildningsministern är ointresserad av det här ämnet. Han vill
              inte utveckla det mer det märks. Han vill att vi ska satsa på
              matte, svenska och engelska, och det är jättebra. Men det fiffiga
              med den digitala kompetensen är ju att vi kan lära oss alla de
              ämnena genom den. Om lärare och elever i hela landet får de möjligheterna,
              inte bara de fantastiska exempel som vi har på många håll utan
              alla skolor, genom att vi gör en strategi som lyfter Sverige kan
              Sverige bli ett föregångsland där vi har lyft upp den digitala
              kompetensen i skolan.
            </seg>
            <seg n="dc58d958">
              Norge har nu visserligen fört in digital kompetens som ytterligare
              ett ämne, så vi kommer i så fall efter dem, men vi skulle kunna
              bli bättre om vi ser till att alla får chansen, om vi sluter den
              digitala klyftan.
            </seg>
            <seg n="64978cbc">
              Jag håller med Jan Björklund om att det är bedrövligt att kunskaperna
              och resultaten i skolan blir sämre. Det är absolut inte bra. Men
              det är ju därför vi skulle kunna utnyttja att vi har legat i framkant
              när det gäller den digitala tekniken, att vi ser till att hela
              Sverige får möjligheter.
            </seg>
            <seg n="a10f9b34">
              Vi gillar inte de stora skillnader som nu växer fram. Vi gillar
              inte den digitala klyftan. Vi gillar inte de ökade klyftorna över
              huvud taget. Vi socialdemokrater vill minska klyftorna, även den
              digitala klyftan. Det är därför som jag och våra skolpolitiker
              kräver en nationell it-strategi för skolan.
            </seg>
          </u>
          <note type="speaker" n="361d4c0c">
            Anf. 13 Utbildningsminister JAN BJÖRKLUND (FP):
          </note>
          <u who="unknown" xml:id="i-fdbd5144c0ddad2f-3" n="d27886e4">
            <seg n="3741e3e2">
              Fru talman! Jag vet inte om Monica Green försade sig, men jag
              noterade vad hon sade: Det är många som kräver en it-strategi
              i skolan. Hon nämnde särskilt it-branschen. Det är jag övertygad
              om.
            </seg>
            <seg n="b9b6f4cc">
              Jag kan berätta att läromedelsbranschen kräver en läromedelsstrategi
              för skolan. Jag kan berätta att de som levererar mat till skolan
              kräver en livsmedelsstrategi för skolan. Det finns ingen som tjänar
              pengar på en viss sak som inte tycker att samhället borde använda
              ännu mer pengar på deras grej jag lovar att det är så! Men det
              räcker inte att branschen tycker att vi ska göra det, utan det
              måste vara skolan som anser att det är viktigt utifrån läroplanens
              mål.
            </seg>
            <seg n="bd27ff05">
              Därför har vi i Sverige mycket höga it-investeringar i skolan
              varje år. Vi har mycket bra kunskapsresultat när det gäller digital
              läsning och digital användning.
            </seg>
            <seg n="ea9c938a">
              Ja, det varierar något mellan olika skolor. Monica Green kanske
              tänker sig att det ska regleras i en strategi så att det blir
              exakt likadant i alla skolor, och så blir det också. Vi har redan
              de allmänna målen, målsättningarna. I OECD:s utvärdering ligger
              vi bland de högsta i världen när det gäller digitala resultat
              i skolan. Det är på andra områden vi ligger efter.
            </seg>
            <seg n="52c8c92e">
              Vi har en it-strategi. Den står i läroplanen, och den är mycket
              tydlig. Det hjälper inte att lyfta ut den ur läroplanen, Monica
              Green. Det ni efterlyser finns redan. Vi har lyft ut dessa bestämmelser
              i ett eget dokument. Jag lovar att det inte kommer att göra någon
              stor skillnad att man skriver det på ett särskilt papper i stället
              för i samma papper där allt annat om skolan står. Tvärtom försvagar
              det styrningen i skolan.
            </seg>
            <seg n="02dcdb46">
              It i skolan är viktig it-användning, av flera skäl. Det är viktigt
              därför att elever ska kunna lära sig att använda it som ett redskap
              resten av livet. Tekniken förnyas efter hand, men man lär sig
              grunderna. Det är det ena.
            </seg>
            <seg n="1894e529">
              Det andra är att man kan använda it i själva undervisningen.
              För en del moment i undervisningen är det sannolikt till och med
              lättare att lära sig genom it än på annat sätt.
            </seg>
            <seg n="5c35a575">
              Men det OECD säger nu, för att vi ska bli en ännu bättre it-nation
              i skolan, är att elevernas kunskaper att värdera informationen
              på nätet är det som måste lyftas upp, och det står i fokus för
              regeringens politik.
            </seg>
          </u>
          <note n="68ae280b">
            Överläggningen var härmed avslutad.
          </note>
          <note n="74ee1601">
            6 § Svar på interpellation 2011/12:169 om försvarets personalförsörjning
          </note>
          <note type="speaker" n="71cc44b8">
            Anf. 14 Försvarsminister STEN TOLGFORS (M):
          </note>
          <u who="unknown" xml:id="i-9f92621c8225152b-0" n="d27886e4">
            <seg n="fb771fcb">
              Fru talman! Peter Hultqvist har frågat mig vilka åtgärder jag
              avser att vidta för att möta brister som tydliggörs under etablerandet
              av det nya personalförsörjningssystemet och därmed utveckla stabilitet
              i detsamma.
            </seg>
            <seg n="d3d54f9e">
              Grunden för personalförsörjningen av militär personal utgörs
              av grundläggande militär utbildning (GMU), varifrån rekrytering
              till alla personalkategorier sedan sker. Intresset för att söka
              sig till försvaret har varit stort. Försvarsmakten har haft ca
              10 sökande per plats. Man har haft ca 32 000 ansökningar till
              3 200 platser. Kraven på rekryterna är högre i dag än under värnpliktstiden.
              Resultaten i tester och urval har varit högre för rekryterna än
              de senaste årens värnpliktiga.
            </seg>
            <seg n="c1c5fb1b">
              Försvarsmakten har som mål att vid slutet av detta år ha rekryterat
              3 800 kontinuerligt tjänstgörande gruppbefäl, soldater och sjömän.
              Det målet har Försvarsmakten redan nått med råge. Vid årsskiftet
              hade Försvarsmakten drygt 4 100 kontinuerligt anställda soldater.
            </seg>
            <seg n="17db74b2">
              När det gäller tidvis tjänstgörande gruppbefäl, soldater och
              sjömän har Försvarsmakten rekryterat nästan 3 000 med interimskontrakt.
              Rekrytering till hemvärnet med de nationella skyddsstyrkorna har
              gått mycket bra, och Försvarsmakten har tecknat 20 000 kontrakt
              av de 22 000 som är målet för hemvärnet när det är fullt utbyggt.
            </seg>
          </u>
          <note n="7b06d205">
            Personalförsörjningsutredningen föreslog i november 2010 bland
            annat en ny särskild lag för att reglera vissa arbetsrättsliga
            frågor om gruppbefäl, soldater och sjömän. Betänkandet har remissbehandlats,
            och flertalet remissinstanser är positiva. Ärendet bereds nu inom
            Regeringskansliet, och regeringen avser att återkomma till riksdagen
            i vår med en proposition i fråga om Försvarsmaktens personalförsörjning.
          </note>
          <u who="unknown" xml:id="i-6dfd568dd407685c-0" n="d27886e4">
            <seg n="06ad8e19">
              Den förändrade personalförsörjningen kommer att öka tillgängligheten
              och höja kvaliteten i insatsorganisationen. Försvarsmakten ska
              med samma förband både försvara Sverige och värna svenska intressen
              i världen. Insatstiderna kortas och kvaliteten höjs med anställda
              soldater och sjömän.
            </seg>
            <seg n="82989dbc">
              Försvarsmakten arbetar med att tydliggöra det meritvärde som
              en anställning i Försvarsmakten ger, för att kunna vara en attraktiv
              arbetsgivare för unga människor. I detta ingår även att hitta
              bra samarbetsformer med andra aktörer på arbetsmarknaden som gör
              det attraktivt för både Försvarsmakten och civila arbetsgivare
              att anställa arbetstagare som tjänstgör tidvis i försvaret och
              tidvis civilt.
            </seg>
            <seg n="2e8c6c86">
              Försvarsmakten ansvarar som alla myndigheter för sin rekrytering
              och för att ha rätt personal för att lösa sina uppgifter. Försvarsmakten
              anser inte att det finns allvarliga svårigheter för förbanden
              att rekrytera utifrån sina behov. Försvarsmakten måste ständigt
              vara beredd att lära av nya erfarenheter och genomföra förbättringar
              under resans gång.
            </seg>
            <seg n="932ba73f">
              Regeringen följer noga Försvarsmaktens arbete med att attrahera,
              rekrytera och behålla personal.
            </seg>
          </u>
          <note type="speaker" n="93481a15">
            Anf. 15 PETER HULTQVIST (S):
          </note>
          <u who="peter_hultqvist_bd16a0" xml:id="i-73ab7f824ad4ed78-0" n="257ba59d">
            <seg n="ef5e1910">
              Fru talman! Tack för svaret!
            </seg>
            <seg n="2f6adf58">
              Jag tror att ministern och jag har olika perspektiv i den här
              frågan, betraktad utifrån lite olika horisonter. Ministern redovisar,
              sin vana trogen, hur många som har anmält intresse till de nya
              arbetena som soldat. Bilden ges av att det mesta är frid och fröjd
              och att det inte finns några moln på himlen.
            </seg>
            <seg n="5ceea14d">
              De siffror som anges i ministerns svar ger egentligen ingen ordentlig
              bild av hur vi ser på den långsiktiga hållfastheten i organisationen.
              Vilka åtgärder vidtar vi för att det ska fungera bra långsiktigt
              fem och tio år framåt i tiden? Organisationen befinner sig ännu
              i början av sin uppbyggnad. Över 10 000 befattningar är inte tillsatta.
            </seg>
            <seg n="89adf4c9">
              Jag vill peka på att om man är alltför ivrig med att måla en
              positiv bild finns risken att man lurar sig själv och sin omgivning
              och att man därmed minskar sin beredskap och sin möjlighet att
              vidta åtgärder när problem uppstår och är uppenbara.
            </seg>
            <seg n="2e8fffb2">
              Reformen drevs oklokt nog igenom med bara några få rösters övervikt
              i riksdagen i slutet av förra valperioden. Det innebär att det
              inte finns någon grundläggande enighet om det nya systemet. Däremot
              är det så att vi från socialdemokratiskt håll förhåller oss till
              den verklighet som gäller och kan konstatera att många av de brister
              som avslöjas är sådant som vi tidigare har pekat på, bland annat
              i vår reservation vid riksdagsbehandlingen.
            </seg>
            <seg n="b484c073">
              Det är viktigt att säga att soldaternas villkor bör ses över
              redan nu. Det handlar om lönenivåer, premier, villkor för validering,
              bostadsförhållanden, sociala förhållanden och villkor för övergång
              till civilt liv.
            </seg>
            <seg n="65dde0c1">
              När vi har varit ute på olika förband och mött soldater har vi
              också mötts av informationen att det finns stora risker för att
              man hoppar av efter två eller tre år och inte är kvar under den
              samlade kontraktstidens längd på sex till åtta år. Därför behöver
              det göras en översyn. Jag vill uppmana försvarsministern att se
              den verkligheten och gå oss till mötes när det gäller det kravet.
            </seg>
            <seg n="dbe57131">
              Vi vill också långsiktigt garantera en stark regional förankring
              och en djupare folklig förankring för det nya systemet. Det innebär
              att vi föreslår att de tidvis anställda soldaterna ges en grundläggande
              placering i hemvärnets nationella skyddsstyrkor.
            </seg>
            <seg n="f85ebc5e">
              Vår strategi är att grundläggande militär utbildning långsiktigt
              ska kunna erbjudas över hela landet men också att det ska finnas
              ett fungerande flöde mellan de professionella förbanden och hemvärnets
              nationella skyddsstyrkor. En sådan tanke stärker hemvärnets nationella
              skyddsstyrkor med ca 10 000 befattningar, skapar en bättre folklig
              förankring, skapar ett helhetstänkande och klargör även i praktiken
              att försvaret av Sverige börjar i Sverige och ingen annanstans.
            </seg>
            <seg n="86f10fb6">
              Det är två tankar som vi har utvecklat från vår sida för att
              förbättra det system som nu genomförs. Vi har ett öppet sinnelag
              och är beredda att successivt föreslå förändringar. Frågan är
              om regeringen är beredd att lyssna och delta i det arbetet på
              ett konstruktivt sätt.
            </seg>
            <seg n="6b4f69f2">
              Jag vill också tydliggöra att det förslag som presenterades i
              går i medierna om att sänka kraven på soldaternas utbildningsbakgrund
              inte är acceptabelt över huvud taget från vår sida. Jag kände
              faktiskt en viss bestörtning när jag tog emot beskedet om att
              Försvarsmakten ansåg att det var fyra ämnen i grundskolan man
              skulle ha godkänt i för att kunna bli soldat. Jag tror att tjänsten,
              framför allt i internationella insatser, kräver mer än det.
            </seg>
            <seg n="6054a0b7">
              Ministern har sagt att han inte delar Försvarsmaktens uppfattning.
              Om det är så, vad tänker ministern göra åt situationen?
            </seg>
          </u>
          <note type="speaker" n="4c74100f">
            Anf. 16 PETER JEPPSSON (S):
          </note>
          <u who="peter_jeppsson_5900ec" xml:id="i-f7f53518d9337c82-0" n="bd6d992d">
            <seg n="0502e6b1">
              Fru talman! Det har, försvarsministern, knappast undgått någon
              att Försvarsmakten just nu diskuterar ett förslag om att förändra
              grundkraven för soldater och sjömän. I dag är det gymnasium som
              gäller, men enligt Försvarsmaktens eventuella nya krav kommer
              det att räcka med grundskola med godkänt i matte, engelska och
              svenska.
            </seg>
            <seg n="f18b8c45">
              Försvarsministern har i sitt skriftliga svar och precis i sitt
              anförande här som svar på Peter Hultqvists interpellation sagt
              att kraven på rekryterna är högre i dag än under värnpliktstiden.
              Men hur tolkar ministern sitt eget svar nu, när Försvarsmakten
              diskuterar att sänka just de krav som ministern själv lyfte fram
              här och nu?
            </seg>
            <seg n="8ff8007b">
              Även om ministern har kommenterat det hela i ett inlägg i Svenska
              Dagbladet, tror jag det var, anser jag att bara det faktum att
              frågan har kommit upp visar på problem som Försvarsmakten står
              inför i den här frågan. Varför gör man annars dessa förändringar?
              Är det för att det har visat sig att alltför många rekryter helt
              enkelt plötsligt hoppar av? Jag tror att var fjärde var en siffra
              som nämndes.
            </seg>
            <seg n="ceb94d66">
              Det känns tyvärr som att personalförsörjningssystemet svajar
              innan det ens har kommit i gång fullt ut. Resonerar Försvarsmakten
              så att enda chansen att få ungdomar att ta anställning på sikt
              är just genom att sänka kraven? Är det då bra att sänka kraven?
              Jag kan bara själv stilla fundera. Vad händer med förbanden, kvaliteten
              och möjligheten att få personal som är väl rustad med en bra skolbakgrund?
              Vad händer med de enskilda kontinuerligt anställda soldaterna
              och sjömännen efter anställning? Peter Hultqvist har tagit upp
              det här, för en viktig del som måste lyftas fram är faktiskt soldaternas
              och sjömännens villkor. Anser ministern att dessa i dagsläget
              är tillräckliga?
            </seg>
            <seg n="ed7f92ee">
              Antag att man tar anställning vid 20 års ålder och är inne i
              systemet i åtta plus fyra år, alltså totalt tolv år. Då kommer
              man ut vid 32 års ålder. Hur blir det med eventuella högskolestudier,
              universitet etcetera? Hur kommer vidareutbildningen att se ut
              generellt inom Försvarsmakten för den som varken är behörig att
              gå vidare inom systemet som befäl eller att studera civilt?
            </seg>
            <seg n="fb83e37e">
              Fru talman! Jag har hört både fackförbund och utbildare inom
              Försvarsmakten uttala sig tydligt om det här förslaget. De är
              väldigt kritiska till detta, och det har de god anledning till.
              Med andra ord är de som kan verksamheten emot en sådan lösning.
              Det blir en kortsiktig vinst för både Försvarsmakten och för den
              enskilde. Det behövs högmotiverade soldater, sjömän och befäl
              som kan se en framtid antingen inom systemet eller utanför. Men
              återigen, varför diskuteras denna förändring över huvud taget
              inom Försvarsmakten?
            </seg>
            <seg n="df147f23">
              Jag kan tyvärr bara se det som att man inte tror att det går
              att rekrytera på samma sätt som regeringen först har sagt. Här
              kanske notan kommer för det resonemanget som fördes tidigare när
              vi gick från värnplikt till yrkesförsvar, för det gick väldigt
              snabbt. Lagstiftningen är faktiskt inte riktigt på plats. Och
              hur går det med kontakterna när det gäller näringsliv och företag
              och de som ska bli tidvis anställda? Kan de räkna med att kunna
              vara borta från sina ordinarie jobb utan att drabbas negativt
              eller att få ett nej helt och hållet? Är allt på plats? Det har
              ändå gått över ett och ett halvt år sedan vi skiftade system.
            </seg>
            <seg n="94e2a078">
              Fru talman! Vi diskuterar Sveriges försvarsmakt här, och frågan
              är hur långt trovärdigheten kan sjunka innan det blir ett påtagligt
              problem.
            </seg>
          </u>
          <note type="speaker" n="732cb3ba">
            Anf. 17 HANS WALLMARK (M):
          </note>
          <u who="hans_wallmark_259cf8" xml:id="i-cf3a35f7eb75be52-0" n="8e6553e1">
            <seg n="f5093c79">
              Fru talman! Försvarsministern! Kära kolleger i kammaren! När
              det gäller den senaste tidens försvarsdebatt förs mina tankar
              till ett helt annat utskott, nämligen justitieutskottet. I debatten
              är vi advokater, åklagare och domare i samma roll. Försvarsministern
              brukar ibland av oppositionen anklagas för att vara en alltför
              duktig advokat när det gäller det svenska försvaret. Jag tycker
              att han är mycket duktig på att framhäva försvarets roll, värden
              och kvalitet. Det tycker jag verkligen ligger i tjänsteåliggandet
              för ett statsråd med ansvar för försvarsfrågor.
            </seg>
            <seg n="76abeb47">
              Det finns de som agerar åklagare, ibland närapå med samma intensitet
              som programledaren i konsumentprogram gjorda för tv från Umeå.
              Är det så? Är det så? Är det verkligen så? brukar han säga.
            </seg>
            <seg n="33a78b29">
              Det är klart att det är fullt möjligt att ställa befogade frågor.
              Sedan är vi några stycken som ska försöka väga samman åklagarens
              och advokatens påståenden i någon form av utslag. Då finns det
              ett par objektiva kriterier som man kan titta på. Ett av dem är
              det som försvarsministern själv lyfter fram, nämligen att till
              de 3 200 första utbildningsplatserna har det inkommit 32 000 ansökningar.
              Det innebär att det är många med meriter av god kvalitet som nu
              söker sig till försvaret.
            </seg>
            <seg n="5dd55314">
              Fru talman! Jag noterar också att det med tiden har varit en
              glidande skala från oppositionen, framför allt Socialdemokraterna,
              i synen på den nya insatsorganisationen där man i dag från talarstolen
              är tydlig med att man vet vad man har, och man kan möjligtvis
              beklaga det beslut som har fattats och med vilken majoritet det
              har fattats, men det finns och man kommer att rätta sig efter
              det. Det är också en intressant signal till de andra i oppositionen
              utöver Socialdemokraterna. Har Vänsterpartiet samma syn på dagens
              insatsorganisation eller vill man ha ett värnpliktsförsvar? Sverigedemokraterna
              har ju tidigare signalerat att de vill behålla det tidigare värnpliktsförsvaret.
              Så ett besked finns från Socialdemokraterna, men det är inte samma
              besked som att det är hela oppositionens synpunkt.
            </seg>
            <seg n="e526a26b">
              Notabelt är också när man diskuterar värnplikten att en av huvudinvändningarna,
              framför allt från ledamoten Peter Jeppsson mot statsrådet, var
              att kvaliteten riskerar att bli sämre med Försvarsmaktens ändrade
              regler. Men mina vänner, när vi hade det gamla värnpliktsförsvaret
              fanns inte ens de här kvalitetsreglerna.
            </seg>
            <seg n="273d9e47">
              Man kritiserar alltså nyordningen och har en nostalgisk bild
              av värnpliktsförsvaret och så kommer man med kritik mot de soldater
              som är på väg in att deras meriter skulle ha en lägre kvalitet.
              I det gamla värnpliktsförsvaret fanns de som hade ännu mer urholkad
              utbildning.
            </seg>
            <seg n="20d1d9b4">
              Fru talman! Jag tror därför att den här typen av villkor för
              dem som ska gå in är viktiga. Nu är det inte vi som är förhandlare.
              Vi löneförhandlar inte för någon del av den statliga sektorn.
              Däremot är det väsentligt att man lyfter fram andra villkor. Jag
              har en kollega, Johan Forssell, som har varit ute och tittat på
              förbanden och hur möjligheterna för soldaterna att laga sin egen
              mat ser ut. Det finns brister där. Det finns också brister när
              det gäller meritvärde och en del annat där det finns möjligheter
              till klara förbättringar. Men det är, tror jag, att man går från
              åklagarrollen till advokatrollen, det vill säga att man aktivt
              hjälper Försvarsmakten att hitta goda lösningar. Det finns också
              goda lokala exempel. Samarbetet mellan näringsliv, kommun och
              försvarsmakt i Skövde och Halmstad är sådana. Det finns olika
              exempel på åtgärder för hur man kan förbättra villkoren i samarbete
              med varandra.
            </seg>
            <seg n="0ca5e8c4">
              Fru talman! Avslutningsvis vill jag säga att det där med pengar
              är lite intressant. Jag kan notera att Socialdemokraterna i vart
              fall har ändrat uppfattning jämfört med de tidigare förslagen.
              De 2 miljarder som man förr ville spara på försvaret finns inte
              med, utan man lägger sig på precis samma nivå som regeringen.
              Till det kommer att man vill dubblera arbetsgivaravgiften för
              ungdomar under 26 år. Försvarsmakten är på väg att bli en av de
              större ungdomsarbetsgivarna i Sverige, och då är frågan: Hur finns
              det täckning för de 300 miljoner som man vill ålägga Försvarsmakten
              genom att dubblera arbetsgivaravgiften?
            </seg>
          </u>
          <note type="speaker" n="eb8e01dd">
            Anf. 18 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-30239d74c7b189c5-0" n="5be39733">
            <seg n="7b36300c">
              Fru talman! När man läser svaret från försvarsministern och lyssnar
              på honom känner man igen tongångarna, tycker jag. Sin vana trogen
              vill ministern gärna räkna upp olika siffror om hur många ungdomar
              som söker och hur stort intresset är. Vi har i dag en av Europas
              högsta arbetslöshetssiffror när det gäller ungdomar. Den senaste
              siffran jag såg visade att vi har 127 000 ungdomar som är arbetslösa.
              Om 32 000 av dem överväger att gå in i försvaret kanske det är
              något av en, för vissa i alla fall, desperat åtgärd att göra någonting
              för att inte vara arbetslös. Det är en tanke i alla fall.
            </seg>
            <seg n="1c67a516">
              Jag tycker att det är lite motsägelsefullt just ur den aspekten
              att lyfta fram de här siffrorna, för det handlar om kvantitet
              och inte alltid om kvalitet. Frågan är hur det egentligen ser
              ut när det gäller de här kvalitetskraven i sådana fall. Just att
              man i dag har fört fram tankar på att sänka kraven på dem som
              söker är naturligtvis en signal från Försvarsmakten om att någonting
              måste göras på ett annat sätt därför att man kanske har problem
              med att rekrytera. Jag tycker att man ska ta till sig den signalen
              och lyfta upp frågan: Vad är det som händer, och hur ser det egentligen
              ut när det gäller kvaliteten och hur man söker?
            </seg>
            <seg n="b780b708">
              Vi i Vänsterpartiet har varit tydliga med att vi tycker att det
              var ett stort misstag att göra den här förändringen att frångå
              värnpliktssystemet. Det hade sina brister, men de kunde åtgärdas
              på ett bättre sätt. Det som man framför allt tappar är både folkförankringen
              som var rätt naturlig som det var då och tillvaratagandet av varje
              persons erfarenheter i livet. När man bygger upp en försvarsmakt
              med individer som har andra saker i livet än att bara vara soldat
              får man ett kvalitetstillägg, vill jag påstå, i Försvarsmakten
              som ger bättre soldater och bättre sjömän.
            </seg>
            <seg n="a5f948b2">
              Frågan är vad det leder till när man har ett system som ger något
              slags strömlinjeformade soldater som bara tänker på ett visst
              sätt. Det är till förfång för Försvarsmakten och för svenskt försvar,
              tycker jag.
            </seg>
            <seg n="66234340">
              Det här är en fråga som man måste lyfta fram i det här sammanhanget,
              hur personalförsörjningen går till och hur det fungerar. Det är
              en fråga som jag tycker är berättigad att ta upp.
            </seg>
            <seg n="461aabd2">
              Samtidigt har man tittat på det här med kvaliteten och de tider
              som de här soldaterna och sjömännen ska vara inne. Det finns naturligtvis,
              med de sänkta kraven, om det nu blir så, en farhåga om att vi
              också får ett antal avhopp, alltså att det blir en rekrytering
              och en nyrekrytering och en nyrekrytering igen eftersom vi får
              problem med dem som är inne i det. Och kan man inte locka med
              någonting som ger kvalitet, till exempel att det finns en karriärmöjlighet
              efteråt när det gäller att jobba med den biten, kan det bli ännu
              svårare att få folk till de här yrkena.
            </seg>
            <seg n="6cb6915f">
              Jag tror att det är en påverkan, med den här personalförsörjningen,
              på Försvarsmaktens sätt att agera på förbanden, om man får strömlinjeformade
              soldater som kanske inte har erfarenhet av livet på ett annat
              sätt. Frågan är vilka soldater som Försvarsmakten vill ha. Vi
              vill ju ha soldater och sjömän som tänker själva, som kan saker
              och som utvecklar sig själva i sitt yrke och i sin uppgift, oavsett
              om det är värnpliktsförsvar eller inte. Jag tror att det kan vara
              farligt om man inte tänker på de bitarna.
            </seg>
            <seg n="6a322e34">
              Just det här med att man på något sätt ska vara attraktiv som
              arbetsgivare kräver väldigt mycket mer. Kanske ska kravet till
              och med vara att man ska ha en bra utbildning innan man går in
              i det här. Det finns ju tecken på att rekryteringen ibland är
              desperat. Jag har vid något tillfälle tagit upp att man är ute
              på gymnasieskolor och rekryterar med något slags idealiserad bild
              av hur det verkligen är. Det har vi haft uppe i debatten förut.
            </seg>
            <seg n="61dafad8">
              Jag hoppas att det inte är ett tecken på att man är mer desperat
              än vad man vill säga här och jag hoppas att försvarsministern
              kan lyfta upp den frågan.
            </seg>
            <seg n="a7d13c9b">
              Jag tror att beslutet kommer att få rätt långtgående konsekvenser
              under lång tid framöver för svenskt försvar. Jag är rädd för att
              det kommer att påverka Försvarsmakten negativt väldigt länge.
            </seg>
          </u>
          <note type="speaker" n="f2e0b67f">
            Anf. 19 ÅSA LINDESTAM (S):
          </note>
          <u who="asa_lindestam_726066" xml:id="i-65dec70168a0414d-0" n="cc336b37">
            <seg n="1e457630">
              Fru talman! Tack, ministern! Det här verkar bli en riktigt härlig
              försvarsdebatt. Det ser jag verkligen fram emot.
            </seg>
            <seg n="8fa2a9b6">
              Jag skulle vilja börja med att formulera mig så här: Varför i
              hela friden går ÖB ut och vill sänka kraven på soldaterna inför
              GMU? Vad finns det för orsak över huvud taget att ta till ett
              så pass drastiskt grepp när vi får höra här i kammaren och se
              när vi läser i tidningarna om försvarsministerns uttalanden att
              allt går bra och att det är många sökande på varje tjänst? Varför
              gör då ÖB en sådan sak?
            </seg>
            <seg n="f0a8b090">
              Jag tror att vi alla vill värna försvaret. Jag tror att vi alla
              känner starkt för att vi ska ha ett bra försvar. Men vi socialdemokrater
              har länge påpekat de här bristerna i personalförsörjningssystemet.
              Vi har pekat på de tillfälligt anställda, att de interimskontrakt
              som de skriver på inte är giltiga. Och jag har träffat ett antal
              arbetsgivare som har personer anställda som önskar vara tillfälligt
              anställda i försvaret, och arbetsgivarna är väl inte jätteglada
              åt att ge ledigt.
            </seg>
            <seg n="a659faf1">
              När jag däremot frågar dem som vill vara tillfälligt anställda
              säger de att det inte är något krångel med arbetsgivaren; de får
              ledigt. Men jag tror att det behövs någonting mer. Det behövs
              ett lagstöd för att det här ska gå i lås.
            </seg>
            <seg n="9a8303e1">
              När vi socialdemokrater gjorde vår resa norröver och tittade
              på hur det såg ut träffade vi ett stort antal personer, i alla
              befattningar, som beskrev livet just nu inom Försvarsmakten. Vi
              pratade om vakanta tjänster, och det fanns ett stort antal vakanta
              tjänster inom försvaret.
            </seg>
            <seg n="e381baa5">
              Man hade resonerat mycket med Norge, och man hade insett att
              Norge kanske hade både lösningar och frågetecken inför framtiden
              för sitt försvar. Men slutsatsen var ändå att man skulle leva
              med ett stort antal vakanta tjänster hela tiden, kontinuerligt,
              att det var så framtiden skulle se ut med tanke på hur vi gör
              just nu. Det är lite skrämmande. Då har vi inte full kapacitet
              hela tiden.
            </seg>
            <seg n="cfe1dc44">
              Vi pratade också med många soldater som hade gått igenom GMU
              och nu höll på att jobba. Alla utom en som jag träffade sade att
              de ställde upp i ett till två år. Någon sade: Det blir kanske
              också en utlandstjänstgöring. Det skulle faktiskt också sitta
              bra. Men i övrigt sade de att de ställde upp i ett till två år.
              Sedan tänkte de göra någonting helt annat.
            </seg>
            <seg n="16dd22d8">
              Det är också lite oroande. Hur kan vi locka dem att stanna kvar?
              Självklart ställde vi också den frågan. Då sade de: Ja, vad ska
              jag tjäna på det här? Man nämnde lönen, förstås. Den var väldigt
              låg, tyckte man. Man nämnde också att man ville ha någon form
              av gratifikation. Men det var nog ingen av dem som jag träffade
              som på fullt allvar sade: Gör ni så här kommer vi att stanna.
              Men man hade önskemål.
            </seg>
            <seg n="b7ddf750">
              De sänkta utbildningskraven tycker jag är förfärliga. Det är
              alltså fattigpojkarna, som gick ut i krig, som vi ska återinföra.
              De som inte klarar någonting annat ska gå in i försvaret.
            </seg>
            <seg n="b7246c2a">
              Jag tycker att vi ska ha höga krav på dem som ska jobba inom
              försvaret. De ska veta hur de ska göra i många olika situationer
              och känna en stolthet inför det yrke som de väljer. De kommer
              att ställas inför svåra situationer som kräver både reflexion
              och mognad. Så har vi haft det hittills i försvaret, och så vill
              jag att det ska fortsätta. Hur ska vi göra för att det här ska
              lösa sig på bästa sätt?
            </seg>
          </u>
          <note type="speaker" n="98f32374">
            Anf. 20 ANNICKA ENGBLOM (M):
          </note>
          <u who="annicka_engblom_826311" xml:id="i-3bf081d5ccb8ee32-0" n="ee9a3e5e">
            <seg n="cc935aed">
              Fru talman! Jag vill börja med att tacka interpellanten för att
              han reser den här diskussionen. Det här är en stor samhällsreform,
              med emfas på ordet samhälle, som Försvarsmakten genomgår och kommer
              att genomgå. Man genomgår denna sedan ett och ett halvt år tillbaka.
            </seg>
            <seg n="27b7ea08">
              Med en sådan reform ser man självklart framför sig ett antal
              utmaningar. Vi radar upp dem allihop. Vi är många i försvarsutskottet
              som reser runt och intervjuar soldater, sjömän, officerare och
              civilanställda på regementen och förband runt om i Sverige. Vi
              kan nog vara rörande överens om att det ser väldigt olika ut.
            </seg>
            <seg n="dc09ff41">
              På vissa ställen kan det vara lite svårare att rekrytera. På
              andra ställen, till exempel i Peter Jeppssons och mitt hemlän,
              i marinen, som vi båda har bakgrund i, möter jag unga pojkar och
              flickor som när de börjar närma sig slutet av sin kontraktstid
              undrar över hur de ska kunna stanna kvar i marinen. De trivs bra.
              De är nöjda med sin anställning och vill fortsätta. Det finns
              många sidor i den här reformen, som en sådan här reform ska ha.
            </seg>
            <seg n="2b6b7152">
              Värnpliktssystemets avskaffande eller det är rättare sagt vilande
              var en del av den förra mandatperioden. Det var någonting som
              jag funderade mycket på eftersom jag själv har varit värnpliktig
              en gång i tiden. Fördelen med det var självklart att det var en
              bas för en stor del av våra ungdomar. Man kom i kontakt med Försvarsmakten,
              som man kanske inte alltid hade tänkt sig, och fick inblick i
              Försvarsmakten, och man blev intresserad av att stanna kvar. Den
              här utmaningen har vi att anta nu, och den ska vi anta tillsammans.
            </seg>
            <seg n="93a9089b">
              Vi är väl rörande överens om att det just i ordet samhällsreform
              också ligger ett stort ansvar hos omgivande samhälle att vara
              Försvarsmakten behjälplig i den framtida rekryteringen.
            </seg>
            <seg n="240f21e8">
              Det är många siffror i luften, så som det ska vara. En har handlat
              om huruvida avhoppen har varit så stora eller inte. Det är uppgifter
              som sedermera har tagits tillbaka.
            </seg>
            <seg n="9d3a312e">
              Det är många instabiliteter i de datasystem som finns. Det är
              också frågor om huruvida det är ett stort behov av ett lagstöd
              för arbetsgivare. Det är ju också på väg. Det vet oppositionen
              mycket väl.
            </seg>
            <seg n="475de9a5">
              Det vi ser är ett väldigt intressant samarbete som håller på
              att växa upp i olika delar av landet kring den här stora samhällsreformen.
              Det ser vi bland annat i Halland, vi ser det i Skaraborg, och
              vi ser det i Blekinge och Skåne. Man samarbetar med arbetsgivare,
              med utbildningsinstanser, med kommuner och med infrastruktur.
              Det är ett fantastiskt tillfälle, särskilt för förbandsorter,
              vad gäller rekryteringen när det står på programmet att det ska
              anställas 16 000 ungdomar över tid.
            </seg>
            <seg n="845232a5">
              Frågan är bara var vi egentligen har Socialdemokraterna. Det
              kan man undra när man lyssnar på diskussionen och ser hur det
              har pendlat fram och tillbaka. Det är det största oppositionspartiet,
              som Alliansen av tradition har haft överläggningar med.
            </seg>
            <seg n="35fa8608">
              Först var man med i en enig försvarsutredning. Sedan var man
              inte med. Nu är man med igen, men vågar man verkligen vara med
              fullt ut när det gäller samhällsreformen? Kan vi räkna med att
              Socialdemokraterna verkligen stöttar den reform som man nu säger
              sig vara med på? Det är min stora fråga.
            </seg>
          </u>
          <note type="speaker" n="a5990088">
            Anf. 21 ALLAN WIDMAN (FP):
          </note>
          <u who="allan_widman_49f05b" xml:id="i-ad194b263aa83471-0" n="e6af9ba7">
            <seg n="f3dbc2a9">
              Fru talman! Det var inte minst diskussionerna om antagningskraven
              till grundläggande militär utbildning som gjorde att jag kände
              ett behov av att delta i debatten.
            </seg>
            <seg n="b8ac018b">
              I försvarspolitiken talar vi ofta om vikten av folkförankring.
              I det begreppet ligger naturligtvis många saker, och en är den
              representativitet som Försvarsmakten har i samhället i övrigt,
              det vill säga att de människor som finns i Försvarsmakten måste
              återfinnas ute i samhället. Det är bara då som Försvarsmakten
              blir legitimerad; det är bara då som enskilda människor kan identifiera
              sig med den.
            </seg>
            <seg n="258b24cb">
              Skolverkets undersökningar visar att av de elever som startade
              på olika gymnasieprogram år 2004 var det efter fyra år 30 procent
              som inte hade uppnått behörighet till universitet och högskola.
              Den siffran är inte helt jämförbar med de teoretiska antagningskrav
              som Försvarsmakten i dag tillämpar för den grundläggande utbildningen,
              men den ger en fingervisning om att höga teoretiska krav för att
              utbilda sig till exempel till hemvärnssoldat kommer att ställa
              stora delar av de uppväxande generationerna utanför möjligheten
              att delta i försvaret av Sverige. Det kommer därmed att påverka
              försvarets förankring i samhället.
            </seg>
            <seg n="482eb166">
              Peter Jeppsson har fel när han presenterar sänkta antagningskrav
              som ett sätt att få lägre kvalitet på tidvis och kontinuerligt
              tjänstgörande soldater. Det förslag som Försvarsmakten har lagt
              fram handlar om GMU, den grundläggande tre månader långa militära
              utbildningen. Försvarsmakten har sagt att kraven när det gäller
              tidvis tjänstgörande och kontinuerligt tjänstgörande inte ska
              sänkas. Jag tycker kanske att man hade kunnat överväga ett system
              av den ordning som förr fanns för dem som ville bli yrkesofficerare
              och som gjorde värnplikt utan att först ha klarat av gymnasiet.
              De fick hjälp, bland annat i Uppsala, med att läsa in sin gymnasieexamen.
              Jag tycker att vi skulle tänka i liknande banor även inom det
              militära försvaret.
            </seg>
            <seg n="c7ef150d">
              Under min tid som värnpliktig officer träffade jag många soldater
              som inte hade varit inskrivna vid något gymnasium och som i några
              fall inte ens hade varit utanför landets gränser. Jag kan konstatera
              att de hade en duglighet och kompetens som många gånger överskred
              de teoretiskt skolade kamraternas.
            </seg>
          </u>
          <note type="speaker" n="d7b2de5a">
            Anf. 22 Försvarsminister STEN TOLGFORS (M):
          </note>
          <u who="unknown" xml:id="i-fdbd5144c0ddad2f-4" n="d27886e4">
            <seg n="8f41025f">
              Fru talman! I den senaste ansökningsomgången var det 32 000 sökande
              till 3 200 platser, 18 procent kvinnor, representanter från stad
              och land. Det var sökande med olika etniskt ursprung och i olika
              åldrar. De som sökt GMU har gjort väl så bra ifrån sig i test
              och urval som värnpliktiga gjorde i flera fall har resultaten
              varit bättre än tidigare. Kraven på rekryterna har höjts väsentligt
              jämfört med värnpliktstiden. Vid årsskiftet hade man ca 4 000
              heltidsanställda soldater och ca 3 000 på deltid med interimskontrakt.
              Hemvärnet är nästan framme med 20 000 av 22 000 på plats. Så ser
              det ut två av fem år in på reformperioden.
            </seg>
            <seg n="a2b0f59a">
              Då säger Peter Hultqvist: Siffror ger ingen bild. Vad ger då
              en rättvisande bild? Är det spekulation och svartmålning och felaktigheter?
              Jag ska kommentera en del av dem. Är ledarskap i ett försvarsutskott
              att svartmåla sin egen myndighet och dem som söker till myndigheten?
              Jag tycker att det förtjänar viss kritik. Man ligger alltså före
              planen i anställning. Det har gått bättre än någon kunnat förutse.
              Jag skulle vilja höra Peter Hultqvist säga att siffror inte spelar
              någon roll om det hade gått åt helsike i de första rekryteringsomgångarna.
              Om man tänker så tror jag att alla förstår att han inte ens själv
              tror på sitt eget argument.
            </seg>
            <seg n="764aed02">
              Han fokuserar bara på påstådda problem. Detta är påstådda icke
              belagda problem. Det handlar till exempel om samtal med enskilda
              soldater. Att ständigt svartmåla skadar Försvarsmaktens rekrytering.
              Socialdemokraterna har inte och har inte haft något annat rekryteringssystem.
              I stort sett samtliga aspekter som Hultqvist tar upp är med i
              den framtida processen.
            </seg>
            <seg n="0c17931c">
              Jag tycker att Åsa Lindestam gick över gränsen när hon talade
              om att det handlar om att sända fattigpojkarna till krig. Värnpliktssystemet
              byggde på att man inte hade några utbildningskrav och heller inte
              de diskriminerande krav som finns i dag när det gäller droger,
              dopning och brott bakåt i tiden. Kraven är avsevärt höjda. Det
              som Jeppsson, Hultqvist och Lindestam säger är direkt felaktigt.
              Åsa Lindestam sade: ÖB ville sänka kraven på GMU. Så är det inte.
              I Svenska Dagbladet fanns ett pm med tre alternativ som hade läckt
              från lägre nivå inom Försvarsmakten. Frågan har inte nått ÖB och
              kommer inte heller att göra det på en tid. Detta tas till intäkt
              för att Försvarsmakten tycker att allt går åt skogen.
            </seg>
            <seg n="16512baf">
              När det gäller det som Peter Jeppsson påstår om avhoppen vill
              jag säga att det i omgång ett var 15 procent, i omgång två 24
              procent som Jeppsson säger, men i omgång tre och fyra är det preliminärt
              10 procent lägre än under värnpliktstiden då det inte ens var
              lagligt att lämna.
            </seg>
            <seg n="c5d6a988">
              Björlund nämnde folkförankringen. Av svenska folket är det fler
              som är för det nya systemet än som är för värnplikt. Det är inte
              jag som har problem med folkförankringen; det är Vänsterpartiet.
              Det är fler som är för yrkesförsvar och frivillighet än som är
              för värnplikt. Det har skett en tydlig förändring år efter år.
            </seg>
            <seg n="c5c9cb4c">
              Jag menar att det är dags att hyfsa den här debatten. Något som
              jag tar på stort allvar är något som Peter Hultqvist sade, nämligen:
              Låt oss prata om det här. Som jag sade i Sälen avser jag verkligen
              att göra det. Jag har sagt många gånger i år i Sälen, i fjol i
              Sälen att detta är en lärandeprocess. Jag kommer inte att lyssna
              mer på er när ni svartmålar; jag kommer att lyssna mindre. Detta
              är en reform som både vi och Försvarsmakten vill ha och som både
              vi och Försvarsmakten generellt tycker går bra.
            </seg>
          </u>
          <note type="speaker" n="555c2738">
            Anf. 23 PETER HULTQVIST (S):
          </note>
          <u who="peter_hultqvist_bd16a0" xml:id="i-73ab7f824ad4ed78-1" n="257ba59d">
            <seg n="dd068e94">
              Fru talman! Jag tänker inte bli vare sig upphetsad eller arg
              när jag lyssnar på Tolgfors. Jag tycker att han överdriver när
              han recenserar våra inlägg. Politik går ut på att efter bästa
              förmåga försöka ta reda på hur saker och ting förhåller sig och
              bilda sig en uppfattning och utifrån det föra fram olika krav.
            </seg>
            <seg n="4c1743d0">
              Tolgfors kanske har en annan uppfattning än jag, men jag tror
              att soldaternas löner är för låga för att systemet ska hålla långsiktigt.
              Jag tror också att man måste bry sig betydligt mer om de sociala
              förhållandena än vad man gör. Man måste se över soldaternas bostadsförhållanden,
              och jag tror att man måste titta på frågan om premier både efter
              tre år och efter avslutad tjänstgöring. För mig handlar det om
              sådana konkreta saker. När man för resonemang med soldater och
              personal inom Försvarsmakten möts man av ett konstruktivt intresse.
              Det är då inte så lätt att göra som Tolgfors och säga: Det hanterar
              vi på något sätt; det finns med. Det räcker inte. Jag har aldrig
              hört Tolgfors utveckla sin syn när det gäller de här frågorna.
              Tycker han att vi ska vidta åtgärder och lyssna på signalerna?
              Tolgfors kanske befinner sig i ett läge där vi ska ha vetenskapliga
              bevis för att det som jag säger existerar. Det är rätt enkelt:
              Det är bara att åka ut och prata med personal och soldater i organisationen
              så får man sådana signaler. Jag tycker inte att man ska negligera
              detta.
            </seg>
            <seg n="75396a31">
              Man kan ju diskutera frågan om folklig förankring. Opinionsmätningar
              när det gäller vilket system man föredrar är ju en sak. Jag tycker
              att det ska finnas utbildningsmöjligheter och representation av
              försvaret i hela landet långsiktigt. Vi ska titta på de tidvis
              tjänstgörande soldaternas möjligheter att också ha en förankring
              i hemvärnet med ett bättre flöde mellan den professionella delen,
              hemvärnet och de nationella skyddsstyrkorna. Jag tycker att man
              ska bygga in moment i Försvarsmakten som fördjupar engagemanget,
              stärker de frivilliga organisationerna och ser till att vi har
              en verksamhet som täcker hela landet långsiktigt.
            </seg>
            <seg n="7bbd4cf4">
              Det tycker jag är ett konstruktivt sätt att närma sig en sådan
              debatt och inte bara hänvisa till någon opinionsmätning som man
              har läst någonstans.
            </seg>
            <seg n="012ea096">
              Jag känner lite grann att det kanske är Tolgfors som måste fundera
              igenom attityder och hur man hanterar politiska motståndare när
              man försöker vara konstruktiv.
            </seg>
            <seg n="3daa4091">
              Hans Wallmark funderar lite ironiskt kring var Socialdemokraterna
              befinner sig. Vi är väl inte ett parti som någon gång i något
              partikongressbeslut eller liknande har sagt att vi ska avskaffa
              värnplikten. Men nu är det gjort. Vi reserverade oss emot det.
              Vi röstade inte för det i kammaren. Det var vårt partis ståndpunkt.
            </seg>
            <seg n="5d451985">
              När man befinner sig i en verklighet måste man alltid förhålla
              sig till den. Det är därför som jag nu försöker presentera olika
              typer av förslag för att detta system i någon mån ändå ska fungera.
              Men då möts vi av en försvarsminister och en allians som i princip
              bara säger att allt är bra och att vi är oförskämda nästan så
              fort vi begär ordet. Jag tycker att man skulle kunna fundera lite
              över sitt eget beteende och sin egen attityd.
            </seg>
            <seg n="c63c5a25">
              Jag har noterat att man på sistone har blivit lite mer intresserad
              av att tala med oss. Men det beror kanske på att maktrelationerna
              ser ut som de gör. Då kanske det är bra att kunna börja föra lite
              resonemang och tagga ned lite grann i alla fall i dessa sammanhang.
            </seg>
            <seg n="500bc064">
              Jag tror att man sammantaget skulle tjäna på ett lite lägre spänningsläge
              och inte reagera med ryggmärgen så fort någon lägger fram ett
              förslag eller framför kritik. Det kan vara så att man menar något
              positivt också.
            </seg>
          </u>
          <note type="speaker" n="d173a61c">
            Anf. 24 PETER JEPPSSON (S):
          </note>
          <u who="peter_jeppsson_5900ec" xml:id="i-f7f53518d9337c82-1" n="bd6d992d">
            <seg n="3123dcf5">
              Fru talman! Jag kan bara instämma i det som Peter Hultqvist just
              sade. Jag tyckte att vi hade väsentliga frågeställningar som vi
              lyfte fram. Jag tolkade inte svaret och angreppet som åtminstone
              jag fick av försvarsministern på ett sådant sätt. Det fanns en
              del andra inlägg som jag också kommer att kommentera.
            </seg>
            <seg n="85b47bed">
              Vi har faktiskt diskuterat ett alternativt system. Det påstås
              att vi inte hade det. Men regeringen och de borgerliga företrädarna
              lyssnade inte. Jag tycker att det var fel nummer ett. Vi hade
              ett alternativ, men man lyssnade inte på det.
            </seg>
            <seg n="e07024cc">
              Jag efterlyste frågan om soldaternas och sjömännens villkor och
              vilken syn försvarsministern har på den när det gäller löner och
              förmåner. Är det något som försvarsministern kan tänka sig att
              titta på för att skapa denna attraktiva arbetsplats för att få
              en bra rekrytering framöver och få de som man vill ha? Även om
              det ser bra ut i dag i en lågkonjunktur vet vi inte hur det ser
              ut när hjulen börjar snurra igen i hela Sverige. Det finns inga
              garantier för att de siffror som man har nämnt här kommer att
              dyka upp om ett, två, tre, fyra eller fem år. Det är faktiskt
              fråga om en långsiktighet för Försvarsmakten när det gäller den
              planeringen.
            </seg>
            <seg n="1f20e819">
              Jag undrar också vilken dialog som försvarsministern har med
              myndigheten. Det kommer faktiskt ut förslag liknande detta, och
              det är också därför som vi diskuterar detta i kammaren. Det är
              inte sagt utan grund.
            </seg>
            <seg n="cb2c2027">
              Kan försvarsministern medge åtminstone en sak, nämligen att den
              övergång som vi har haft från plikten till yrkesförsvaret gick
              mycket snabbt och utan någon som helst konsekvensbeskrivning?
            </seg>
            <seg n="e8943895">
              I det gamla värnpliktssystemet var man inte anställd. Det är
              en väsentlig skillnad. Det är som att jämföra äpplen och päron.
              Det var under en begränsad tid av sitt liv som man var värnpliktig.
              Nu är man anställd under tolv år.
            </seg>
          </u>
          <note type="speaker" n="73d3595d">
            Anf. 25 HANS WALLMARK (M):
          </note>
          <u who="hans_wallmark_259cf8" xml:id="i-cf3a35f7eb75be52-1" n="8e6553e1">
            <seg n="432dcb10">
              Fru talman! Peter Hultqvist från Socialdemokraterna rekommenderar
              ett lägre tonläge och att man inte ska reagera med ryggmärgen.
              Jag delar den uppfattningen. Det är också dubbelriktat.
            </seg>
            <seg n="931ae3af">
              Försvarsministern pekar på att det är en lärandeprocess. Det
              är också väsentligt. Det som vi talar om är att det är en insatsorganisation
              som ska finnas på plats till utgången av 2014. Senast jag tittade
              i almanackan var det den 31 januari 2012, vilket gör att vi är
              precis mitt i det. Därför har man från Försvarsmaktens sida sagt
              att den ska vara fullt insatsklar någon gång 2017, 2018 eller
              2019.
            </seg>
            <seg n="9a1e7db6">
              Värnplikten nämndes. Jag vill från talarstolen verkligen säga
              att jag tycker att det är bra att Socialdemokraterna är tydliga.
              Som jag bedömer det missförstå mig rätt är det en verklighetsanpassning.
              Det som jag pekar på är att oppositionen i så fall är rätt delad.
              Mitt intryck är att Vänsterpartiet och än mer Sverigedemokraterna
              inte alls är lika tydliga med att man accepterar den nya insatsorganisationen.
              Men jag vill ge beröm till Socialdemokraterna på den punkten.
            </seg>
            <seg n="e9e13aa9">
              Fru talman! Jag tycker ändå att pengar är intressant. Socialdemokraterna
              har i sitt budgetförslag ett förslag om dubblerad arbetsgivaravgift
              för unga under 26 år. Försvarsmakten är på väg att bli en av de
              större arbetsgivarna när det gäller ungdomar. Hur slår den dubblerade
              arbetsgivaravgiften mot Försvarsmakten som arbetsgivare? Detta
              är intressant i ljuset av att man nu talar om olika saker när
              det gäller villkor. Man talar om bostäder, man talar om lön, och
              man talar om meritvärde. Allt detta har en möjlighet att ha en
              kostnadssida. Hur tänker man då finansiera det? I min värld är
              det viktigt att om man föreslår potentiella utgiftsökningar är
              det också bra att man förklarar hur detta ska betalas i det läge
              då man dessutom vill dubblera arbetsgivaravgiften för ungdomar.
              Där tycker jag att Socialdemokraterna är svaret skyldiga.
            </seg>
            <seg n="eb5f065d">
              Vi har tidigare när det gäller försvaret talat om att det finns
              en Natoängslan i Sverige. Jag skulle vilja säga att oppositionen
              har en notanängslan, nämligen hur man i så fall ska finansiera
              allt detta som vi också från majoritetens sida kan säga är önskvärt
              och nöjaktigt.
            </seg>
          </u>
          <note type="speaker" n="e1994b8a">
            Anf. 26 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-30239d74c7b189c5-1" n="5be39733">
            <seg n="ab7bcf31">
              Fru talman! Försvarsministern tar gärna till lite höga toner
              ibland. Det kan vara förståeligt om man känner sig trängd. Jag
              tycker att det i denna diskussion finns ett antal saker som inte
              går att reda ut.
            </seg>
            <seg n="323cdaf7">
              När det gäller värnplikten har vi varit tydliga med att vi av
              många olika orsaker vill ha ett värnpliktsförsvar format så att
              man kan ha både insatsförband och andra förband. Men det finns
              också en annan orsak. Värnplikten fyller verkligen många funktioner,
              inte bara för Försvarsmakten utan för samhället i stort, både
              när det gäller rekrytering av fast anställd personal och till
              internationella insatser. Om detta påverkas av det nya systemet
              återstår att se. Men det finns i alla fall farhågor kring det
              som vi vill lyfta fram. Det finns också farhågor om att man med
              ett yrkesförsvar får en distansering till samhället på sikt som
              gör att man inte får en folklig förankring, vilket har varit vår
              punkt när det gäller detta.
            </seg>
            <seg n="152c1caa">
              Allan Widman var inne på frågan om representativitet. Eftersom
              GMU nu är grunden för all utbildning sänker man kraven och får
              ett urval som inte är som det var på värnpliktsförsvarets tid,
              även om det inte var bra på slutet. Då får man problem. Det är
              den frågan som vi lyfter fram.
            </seg>
            <seg n="87553cc0">
              Dessutom finns det farhågor om att detta urval och detta sätt
              att rekrytera i det långa loppet kan påverka jämställdheten. Försvarsministern
              får gärna lyfta fram siffrorna i detta sammanhang. Men det är
              inte hela sanningen. Det finns också bakomliggande orsaker som
              kan påverka detta och göra att det blir sämre.
            </seg>
            <seg n="82500618">
              Innan värnpliktssystemet försvann var det inte en särskilt bra
              kvalitet på det. Det tycker vi att man måste förändra om man ska
              ta tillbaka det. Just att folkförankringen finns i ett längre
              perspektiv i värnpliktssystemet gör att det också är en helt annan
              sak.
            </seg>
            <seg n="30e07802">
              Beträffande opinioner och så vidare vet vi alla att de kan svänga.
              I dag finns det ett stöd för att vi ska ha ett yrkesförsvar. Det
              kan svänga snabbt. Om bristerna lyfts fram kommer folk att tycka
              att det är sämre än ett värnpliktsförsvar. Jag är övertygad om
              att det kommer att hända inom en nära framtid.
            </seg>
            <seg n="a10ea1dd">
              Jag tycker att det är märkligt att vi inte ska lyfta fram bristerna.
              Vi är faktiskt här för att skärskåda regeringens politik och lyfta
              fram det som är bristfälligt.
            </seg>
          </u>
          <note type="speaker" n="6cd2688f">
            Anf. 27 ÅSA LINDESTAM (S):
          </note>
          <u who="asa_lindestam_726066" xml:id="i-65dec70168a0414d-1" n="cc336b37">
            <seg n="e66c2115">
              Fru talman! Jag tackar försvarsministern för svaren.
            </seg>
            <seg n="ce4288a2">
              Jag skulle fortfarande vilja veta om det är ÖB som säger eller
              om det är på en lägre nivå som man säger att vi ska sänka utbildningsnivån
              på våra GMU-soldater. Varför kommer den frågan upp när vi har
              så enormt många sökande och när detta kommer att lösas? Det finns
              ingen orsak att lyfta fram en sådan fråga om det inte finns ett
              bekymmer.
            </seg>
            <seg n="3fbe9293">
              Frågan om soldaterna från tidigare som hade dubbla identiteter
              och alltså hade ett annat civilt arbete kanske kommer att kunna
              lyftas fram på ett bra sätt med de tillfälligt anställda.
            </seg>
            <seg n="c15befc0">
              Låt oss då dra nytta av det. Låt oss ge dem det stöd som de behöver
              så att de också får ett kontrakt, ett lagstöd, som gör att de
              kan få ledigt från sin arbetsgivare. Jag tror att det är mycket
              viktigt. Jag tror att det just nu ligger som grund för att denna
              fråga inte löses alls.
            </seg>
            <seg n="6d90d936">
              Fattigpojkarna: Jag har läst på. Det var faktiskt så förr att
              det var fattigpojkar som blev soldater. Det var långt tillbaka
              i tiden, inte under min tid utan tidigare. De ville ju ha lite
              grann i lön, och det vill man ha också i dag. Det är min upplevelse.
              Det här måste vi lösa. Vi måste lyssna, för om lönen är orsaken
              till att man lämnar verksamheten är det bekymmersamt. Den frågan
              måste vi ta tag i.
            </seg>
            <seg n="01f35cb8">
              Vidare tycker jag att hemvärnet ska ha en ärlig chans när det
              gäller tillfälligt anställda. Jag tror att det kan bli en bra
              förstärkning för hemvärnet. Många av dem jag träffat säger sig
              vilja fortsätta att öva även under den tid de inte tjänstgör.
            </seg>
            <seg n="f254ecbf">
              Folkförankringen: Förr talade vi runt köksbordet om folkförankring.
              I familjen pratade man om försvaret. I dag talar vi om det på
              Svenska Dagbladets sidor och kanske i den här församlingen som
              är intresserad av försvaret. Men för övrigt är debatten inte så
              stor. I mitt län förekommer den nästan inte alls bortsett från
              när det gäller eftersök och bränder.
            </seg>
          </u>
          <note type="speaker" n="f6ff2ed9">
            Anf. 28 ANNICKA ENGBLOM (M):
          </note>
          <u who="annicka_engblom_826311" xml:id="i-3bf081d5ccb8ee32-1" n="ee9a3e5e">
            <seg n="b81c5860">
              Fru talman! Beträffande diskussionen om personalförsörjningens
              vara eller inte vara är min fråga till Socialdemokraterna: Kan
              vi verkligen räkna med er i detta avseende?
            </seg>
            <seg n="cc12e4df">
              Vänsterpartiet och Sverigedemokraterna är tydliga. De vill behålla
              det gamla värnpliktssystemet. Bra, med den tydligheten vet vi
              vad vi har att förhålla oss till. Men i den här diskussionen får
              vi inte riktigt grepp om socialdemokratin vare sig ekonomiskt
              eller när det gäller hur man ställer sig till den här stora samhällsreformen,
              till om det hela är bra eller dåligt.
            </seg>
            <seg n="0cc3146e">
              Jag undrar om ni under alla besök jag vet att både oppositionen
              och allianspartierna i försvarsutskottet flitigt ägnar sig åt
              sådana också ställt er frågan om man på förbanden och regementena
              vill ha tillbaka värnpliktssystemet. På den frågan är nog svaret
              ett entydigt nej.
            </seg>
            <seg n="362ad3f2">
              Stödet för den här personalförsörjningsreformen ute i Försvarsmakten
              är stort. Det är stort därför att man har gått från ett utbildningsförsvar
              till att slå in på vägen mot att vara ett insatsklart försvar
              flexibelt och redo att användas.
            </seg>
            <seg n="933e02c5">
              Stödet bland ungdomarna är också stort bland dem som kommit i
              kontakt med försvaret om de möjligheter som så småningom erbjuds.
              Det gäller även informativt när Försvarsmakten i den här processen
              så småningom finner verktygen för att informera ungdomar som normalt
              inte kommer i kontakt med Försvarsmakten om innebörden. Berättar
              man för ungdomarna om att det inte bara handlar om att stå och
              hålla i ett gevär eller gå och vakta en kaj utan också handlar
              om att utbilda sig inom en lång rad olika yrken blir intresset
              betydligt större. Ni underskattar ungdomarna.
            </seg>
            <seg n="e6506ce4">
              Kvarstår den utsträckta hand detta under av samverkan som vi
              såg hos Peter Hultqvist i Sälen när han åker från Sälen och lämnar
              sin valkrets och när vi möts här i kammaren? Det verkar inte riktigt
              vara så.
            </seg>
          </u>
          <note type="speaker" n="fd357e9c">
            Anf. 29 ALLAN WIDMAN (FP):
          </note>
          <u who="allan_widman_49f05b" xml:id="i-ad194b263aa83471-1" n="e6af9ba7">
            <seg n="27b08090">
              Fru talman! Att avveckla den svenska värnplikten gick inte snabbt.
              I realiteten var värnplikten redan innan den avvecklades i närmare
              20 år under avveckling. Från mitten av 1990-talet avvecklade socialdemokratiska
              regeringar våra regelbundna krigsförbandsövningar. Man avvecklade
              utbildningen av kompanibefälselever och plutonbefälselever. De
              sista åren då plikten tillämpades var det en av tio unga män som
              omfattades av den och som gjorde sin tjänstgöring.
            </seg>
            <seg n="440acc76">
              Naturligtvis var värnplikten inte heller vid den tidpunkten folkförankrande.
              Sydsvenska Dagbladet genomförde i Malmö en undersökning av vilka
              det var som gjorde lumpen under de allra sista åren med plikten.
              Det visade sig vara välartade unga, etniskt svenska män från Malmös
              villaområden inga andra som gjorde det.
            </seg>
            <seg n="f3604509">
              Fru talman! Det får inte bli så att försvaret av Sverige ska
              vara en angelägenhet bara för unga välartade, etniskt svenska
              män. Det måste ges utrymme också för andra.
            </seg>
            <seg n="b46240ef">
              Åsa Lindestam säger att förr i tiden skickades fattigpojkarna
              ut i krig. Åsa Lindestam, jag trodde att en representant för Socialdemokraterna
              skulle vara en av de sista att blockera möjligheten för dagens
              fattigpojkar att få en anställning och en framtid inom ramen för
              den svenska försvarsmakten.
            </seg>
          </u>
          <note type="speaker" n="f70b9cdf">
            Anf. 30 Försvarsminister STEN TOLGFORS (M):
          </note>
          <u who="unknown" xml:id="i-fdbd5144c0ddad2f-5" n="d27886e4">
            <seg n="8d5ca3bf">
              Fru talman! Jag har sett precis det här mönstret många gånger
              förr.
            </seg>
            <seg n="db454faf">
              Första omgången handlar om våldsamma anklagelser. Allt är svart.
              Det finns ingen nyans. Sedan bråkar vi alla av oss i debatten
              och kommer till omgång två. Då kommer vi äntligen till de frågor
              som vi från början borde ha talat om, exempelvis: Hur vårdar vi
              och utvecklar vi reformen till det svenska försvarets bästa?
            </seg>
            <seg n="47a997e1">
              Detta tror jag gäller de flesta men inte Björlund, för han är
              inte med på reformen. Han beskriver värnplikten som att varje
              persons kompetens togs till vara. Jaha, det var inga kvinnor.
              Därför talade han om halva befolkningen. Under de senare åren
              var vi nere på att ungefär 5 procent av en årskull kallades in.
              Man var heller inte i närheten av de kvalitetskrav som i dag finns.
            </seg>
            <seg n="81ef6c71">
              Den fråga jag tycker att Björlund bör ställa sig är varför tvång
              är bättre när frivillighet räcker.
            </seg>
            <seg n="221970b0">
              Till Åsa Lindestam vill jag den här gången säga att jag redan
              i mitt inledningsanförande gav besked om att regeringen under
              våren kommer till riksdagen med en proposition om lagstöd för
              de nya soldaterna.
            </seg>
            <seg n="57bcdaed">
              Vidare har vi inga indikationer på att det är fattigpojkar som
              rekryteras till det svenska försvaret, utan det handlar om målmedvetna,
              kompetenta, engagerade, kvalificerade och dessutom modiga unga
              kvinnor och män. Vill man fördjupa sig i var opinionen står kan
              man läsa MSB:s undersökning som redovisades i Sälen.
            </seg>
            <seg n="cf592c0c">
              Jag går nu över till en del av de saker som Peter Hultqvist närmade
              sig i mångt och mycket delar som det är intressant att resonera
              om. Jag brukar markera att det här är en lärandeprocess för politiken
              och Försvarsmakten. Det kan handla om en sådan sak som detta med
              att rekrytera i omgångar. Det är kanske bättre att rekrytera löpande
              under året, när ungdomarna själva vill.
            </seg>
            <seg n="7d967887">
              Vi kan diskutera enskilda testers relevans i urvalsprocessen,
              till exempel om isokaitestet för kvinnor är rätt. Vi kan diskutera
              utbildningstiderna, om förläggningen av utbildningen under året
              ligger där unga människor tycker att det fungerar bäst. Vi kan
              tala om vikten och behovet av kvalitet i utbildning och övningar.
              Jag tror att unga människors krav på oss politiker och på Försvarsmakten
              kommer att öka. Detta är bra.
            </seg>
            <seg n="da905ec1">
              Vi kan tala om den lärdom vi gjorde för flera år sedan. Alla
              trodde att man skulle börja som heltidssoldat för att sedan bli
              deltidssoldat och därefter gå till hemvärnet. Det visade sig att
              unga människor gärna gör tvärtom, går den andra vägen och börjar
              i sitt lokala hemvärn. Där delar jag Hultqvists markering av den
              lokala närvaron. Sedan går man vidare till att bli anställd soldat.
            </seg>
            <seg n="dd9184be">
              Vi kan tala om det meritvärde som Försvarsmakten arbetar med.
              Vi kan tala om vikten av att Försvarsmakten är attraktiv som arbetsgivare
              men också om vikten av att soldaterna är attraktiva för civila
              arbetsgivare.
            </seg>
            <seg n="20283f0c">
              Vi kan tala om de försvarsmaktsråd som nu växer fram på garnisonsorterna
              med början i Skövde och där försvarsmakt, kommun, län, näringsliv,
              högskola med flera samverkar. Man har konstaterat att man inte
              får några soldater till orten om dessa inte kan få bostäder eller
              om medföljande inte kan få jobb och barnen inte kan få gå i skolan.
            </seg>
            <seg n="3ccc064c">
              Jag tycker att lönefrågan är något mer problematisk. Vi i alliansregeringen
              respekterar den svenska modellen, att arbetsmarknadens parter
              förhandlar och sluter avtal om löner och andra anställningsförmåner.
            </seg>
            <seg n="4fce8835">
              Den fråga om premier som Peter Hultqvist tog upp är något som
              hela vägen varit med som en tanke i reformen och som jag tycker
              är intressant. Lockar det fler att vara kvar lagom länge vi vill
              ju inte heller ha livstidssoldater om det finns en premie till
              exempel i slutet av avtalstiden?
            </seg>
            <seg n="8a79d52f">
              I Peter Hultqvists andra inlägg tycker jag att det fanns en lång
              rad saker som det är väl värt att resonera vidare om. Men jag
              vill gärna att detta sker inom ramen för en positiv och konstruktiv
              beskrivning av det svenska försvaret, för det är de som från början
              föreslagit och velat ha den här förändringen. Varje kritik som
              ni tror att ni riktar mot regeringen träffar således också Försvarsmakten.
              Jag är stolt över den kvalitet som denna håller.
            </seg>
          </u>
          <note type="speaker" n="9a3721c1">
            Anf. 31 PETER HULTQVIST (S):
          </note>
          <u who="peter_hultqvist_bd16a0" xml:id="i-73ab7f824ad4ed78-2" n="257ba59d">
            <seg n="a09789cc">
              Fru talman! I såväl mitt första som mitt andra inlägg hade jag
              två huvudpunkter. Det ena var vikten av att se över soldaternas
              villkor, och det andra var hur man skulle närma den professionella
              delen till Hemvärnet med de nationella skyddsstyrkorna. Detta
              har varit mina två konstruktiva grundteser genom hela denna debatt.
              Det var alltså ingenting som kom upp i slutet av det andra inlägget;
              det har funnits med hela tiden. Det var också det jag tog upp
              i Sälen.
            </seg>
            <seg n="54f878fa">
              Jag tycker så här: Det blir på något vis ett fäktande hit och
              dit om olika historiebeskrivningar, men vi kanske skulle ägna
              tiden mer åt hur vi löser de reella problemen. Då är det väl så
              att det vi från vårt partis sida försöker göra är att konstatera
              hur verkligheten runt omkring oss ser ut vad det är för typ av
              signaler vi möter och sedan utifrån detta försöka bilda oss uppfattningar
              om hur vi löser detta.
            </seg>
            <seg n="f9d30852">
              Det är inte sagt att vi gillar system, har tagit till oss allting
              eller tänker lägga oss ned och säga att Alliansen i alla stycken
              har haft rätt från början och att detta var helt okej. Det är
              inte vad det handlar om. Det handlar om att vi nu är där vi är,
              och vi måste försöka göra någonting av det. Det är därför vi lägger
              fram dessa förslag.
            </seg>
            <seg n="644e2084">
              Jag hoppas att försvarsministern tar till sig detta så att vi
              gör en ordentlig samlad översyn av soldaternas förhållanden. Då
              är det detta med lönen, vilket naturligtvis i slutändan är upp
              till parterna. Det är dock inte förbjudet att som politiker säga
              att man tycker att lönen är för låg. Det är min uppfattning, och
              den står jag för. Jag tror att det är nödvändigt att göra någonting
              åt det om man ska klara detta långsiktigt.
            </seg>
            <seg n="daa3145b">
              Jag tror att det är bra med en premie efter tre år. Jag tror
              att det är bra med en premie efter sex eller åtta år. Jag tror
              att vi måste lägga in incitament så att de blir kvar hela kontraktstiden
              ut. Det är så vi måste närma oss detta om vi ska bygga det så
              att det blir någorlunda starkt. Glöm dock inte heller: Hur stärker
              vi den folkliga delen? Det är inte bara opinionsmätningar det
              handlar om, utan det är också hur frivilligorganisationer, hemvärnet
              och nationella skyddsstyrkor förhåller sig till systemet.
            </seg>
          </u>
          <note type="speaker" n="f78e9612">
            Anf. 32 Försvarsminister STEN TOLGFORS (M):
          </note>
          <u who="unknown" xml:id="i-fdbd5144c0ddad2f-6" n="d27886e4">
            <seg n="8666acd8">
              Fru talman! Nej, det är inte förbjudet att resonera om löner.
              Frågan är dock hur mycket det är värt när man inte har nya pengar,
              utan ett mindre anslag, och man inte heller är beredd att ge en
              styrning om det.
            </seg>
            <seg n="7c7db720">
              När det gäller incitamentsstrukturen skrev man i SoU 2010:86
              följande: Som en del av incitamentsstrukturen för Försvarsmaktens
              personalförsörjning kan Försvarsmakten överväga premier för genomförd
              internationell insats och efter fullgjort kontrakt. Det är en
              intressant tanke som alltså har varit med även tidigare.
            </seg>
            <seg n="4b28d960">
              När det gäller hemvärnet vill jag bara säga att det finns möjlighet
              att vara extra hemvärnsman om man är kontraktsanställd. Det må
              vara en sak. Men om man i stället säger att det är just de 10
              000 nya befattningarna i hemvärnet man är ute efter innebär det
              i så fall att man får en dubbelräkning och pappersförband. Skulle
              Sverige hotas och vi börjar använda förbanden kan man nämligen
              inte använda samma person på två ställen. Det går dock att gå
              vidare också i det spåret om man håller sig till den första delen
              i mitt svar.
            </seg>
            <seg n="1296434c">
              Jag tycker som sagt att det absolut finns anledning att föra
              diskussionen nyanserat inte inom ramen för några katastrofscenarier
              eller svartmålning utan just därför att vi tillsammans vill göra
              Försvarsmakten bättre, för Sveriges bästa och för Försvarsmaktens
              bästa. Jag träffar också ungdomar i dag, och jag kan säga att
              för många av dem är det en helt orimlig tanke att vi när det finns
              människor som på frivillig grund verkligen vill till försvaret
              ska säga: Ni får inte, men ni andra där ni som inte riktigt vill
              måste.
            </seg>
            <seg n="a7604759">
              Så var systemet förut, och det urholkade folkförankringen för
              försvaret inte minst bland unga människor. Vi kan också se till
              att verksamheten är så bra och full av kvalitet att den attraherar
              unga människor. Det anser jag vara vår gemensamma uppgift framöver.
            </seg>
          </u>
          <note n="68ae280b">
            Överläggningen var härmed avslutad.
          </note>
          <note n="e07210ef">
            7 § Svar på interpellation 2011/12:170 om nationella säkerhetsintressen
          </note>
          <note type="speaker" n="e6d2e1a8">
            Anf. 33 Försvarsminister STEN TOLGFORS (M):
          </note>
          <u who="unknown" xml:id="i-fdbd5144c0ddad2f-7" n="d27886e4">
            <seg n="71450af9">
              Fru talman! Peter Hultqvist har frågat mig vilka åtgärder jag
              avser att vidta för att säkerställa de nationella säkerhetsintressena
              när det gäller upphandling inom försvars- och säkerhetsområdet.
            </seg>
            <seg n="a3fba143">
              Riksdagen har formulerat målen för Sveriges säkerhet som att
              värna befolkningens liv och hälsa, värna samhällets funktionalitet
              och värna vår förmåga att upprätthålla våra grundläggande värden
              som demokrati, rättssäkerhet och mänskliga fri- och rättigheter.
            </seg>
            <seg n="fdb0dbc2">
              Vår nationella säkerhet säkerställs, inom mitt ansvarsområde,
              främst genom omställningen till ett mer användbart, tillgängligt
              och flexibelt militärt försvar och genom ett kontinuerligt arbete
              med att stärka samhällets krisberedskap. Riksdagen har vidare
              beslutat att målet för det militära försvaret är att, enskilt
              och tillsammans med andra, inom och utom landet, främja Sveriges
              säkerhet genom att
            </seg>
            <seg n="ee89ae28">
              Utifrån dessa övergripande målsättningar formuleras uppgifter
              för Försvarsmakten och krav på operativ förmåga.
            </seg>
            <seg n="7074d8d4">
              Försvarsmaktens behov av materiel bestäms ytterst av kraven på
              operativ förmåga i olika avseenden. Materielförsörjningen är därmed
              att betrakta som ett medel för att förse insatsorganisationen
              med den materiel som behövs för att utrusta förbanden. Regeringen
              har etablerat nya principer för materielförsörjningen för att
              säkerställa utvecklingen av ett användbart, tillgängligt och flexibelt
              försvar. En del i detta är Sveriges strävan efter en öppnare och
              mer effektiv försvarsmaterielmarknad inklusive öppna upphandlingar
              i konkurrens och likabehandling av leverantörer.
            </seg>
            <seg n="bed9855d">
              Det nya direktivet om försvars- och säkerhetsupphandling, vilket
              har genomförts i svensk rätt genom lagen (2011:1029) om upphandling
              på försvars- och säkerhetsområdet, syftar till att skapa en öppnare
              och mer effektiv försvarsmaterielmarknad. Direktivet skapar vidare
              nya möjligheter att tillvarata viktiga aspekter såsom försörjningstrygghet
              och informationssäkerhet. Genom sådana möjligheter minskar också
              behovet att göra undantag från EU:s regelverk av skäl som kan
              hänföras till nationell säkerhet.
            </seg>
            <seg n="773ed434">
              Sverige stöder framväxten av en öppen och konkurrenskraftig försvarsmaterielmarknad.
              Eftersom en stor del av omsättningen för den i Sverige verksamma
              försvars- och säkerhetsindustrin är exportrelaterad gynnas industrin
              genom en större avsättningsmarknad.
            </seg>
          </u>
          <note type="speaker" n="30cfe223">
            Anf. 34 PETER HULTQVIST (S):
          </note>
          <u who="peter_hultqvist_bd16a0" xml:id="i-73ab7f824ad4ed78-3" n="257ba59d">
            <seg n="0b480f33">
              Fru talman! Jag tackar försvarsministern för svaret.
            </seg>
            <seg n="941544b4">
              Svensk försvarsindustri befinner sig i ett svårt läge. Frånvaron
              av en övergripande strategi för denna näringsgren gör att vårt
              land riskerar att förlora arbetstillfällen, kompetens och forskningsresurser.
              Till sist kan det bli negativa effekter för vår försvarsförmåga.
            </seg>
            <seg n="6536f9d6">
              Visst är det så att vi verkar på en internationell marknad. I
              Europa finns det många delmarknader, och i dessa delmarknader
              är det ofta så att enskilda länder många gånger prioriterar produktion
              riktad till sin egen försvarsmakt. Det är sex sju länder som i
              dag har en egen försvarsindustri. Detta motiverar att vi tydliggör
              våra nationella säkerhetsintressen så att vi utifrån detta kan
              driva fram undantag från EU:s upphandlingsregler.
            </seg>
            <seg n="c54a8618">
              Vi hade i dag i försvarsutskottet ett möte med Saabs vd Håkan
              Buskhe, som konstaterade att den fria konkurrensen inte finns,
              oavsett man vill eller inte. I Sverige måste vi ta tydligt ansvar
              för denna verklighet. Försvarsindustrin med underleverantörer
              sysselsätter cirka hundra tusen personer. Det är en stor och omfattande
              verksamhet som har effekter även på den civila sidan. Vi kan se
              hur försvarsindustriellt utvecklingsarbete har effekter när det
              gäller oljeutvinning, solenergiutvinning, vindkraft, kompositmateriel
              för marina enheter, svetsning av höghållfast stål, digitala informationssystem,
              stålutveckling och navigationssystem.
            </seg>
            <seg n="21a40370">
              Att egenutveckla försvarsmateriel skapar stor samhällsnytta.
              Det säkrar kompetens och möjliggör svenskt deltagande i internationella
              materielsamarbeten. Den som inte har stor egenkompetens blir inte
              intressant i dessa sammanhang. Möjligheterna till uppgradering
              av befintlig materiel underlättas, och beställarkompetens bibehålls
              vid en hög nivå. Ska Sverige kunna hävda sig i den internationella
              konkurrensen krävs alltså ett stort mått av egen kompetens och
              utvecklingsförmåga.
            </seg>
            <seg n="40437ed8">
              Regeringen får ofta kritik från försvarsindustrin för att inte
              vilja föra dialog och för att inte se till dessa långsiktiga överväganden.
              Från riksdagen har vi sänt synpunkter om att de nationella säkerhetsintressena
              måste säkerställas i samband med anskaffning av materiel. Men
              vad händer i praktiken? När ska regeringen definiera de nationella
              säkerhetsintressena?
            </seg>
            <seg n="6dc98794">
              Det kan handla om vissa system inom exempelvis it och cyberteknik.
              Det kan handla om vissa system inom flygvapnet, stridsledning,
              krypto, teknik för telekrig, så kallad signaturanpassning, signalspaning,
              undervattensteknik, obemannade farkoster och så vidare.
            </seg>
            <seg n="c25ef8c2">
              När kommer man att sätta ned foten i den här frågan och ge tydliga
              signaler till bland annat försvarsindustrin och omvärlden när
              det gäller strategi och långsiktig målsättning?
            </seg>
            <seg n="2bafd534">
              Det här är något av den grund som krävs för ett försvarsindustriellt
              utvecklingsarbete. Jag efterlyser en långsiktig planering och
              en försvarsindustriell strategi för svensk del.
            </seg>
            <seg n="e49aedbb">
              Det är viktigt att regeringen nu vågar inleda ett sådant arbete
              och vågar ta itu med just det som riksdagen har efterlyst, att
              definiera de nationella säkerhetsintressena. Jag tycker inte att
              jag i svaret från ministern får detta tydliggjort, så min fråga
              kvarstår: Vad avser ministern att göra för att säkerställa de
              nationella säkerhetsintressena när det gäller försvarsmateriel
              på det sätt som jag skisserat? Eller är det här ett perspektiv
              som för ministern inte är intressant, utan är det bara synen på
              den fria marknaden som gäller, som enligt bland andra Saabs vd
              inte är någon fri marknad i praktiken?
            </seg>
          </u>
          <note type="speaker" n="b85215ae">
            Anf. 35 PETER JEPPSSON (S):
          </note>
          <u who="peter_jeppsson_5900ec" xml:id="i-f7f53518d9337c82-2" n="bd6d992d">
            <seg n="cc0dd336">
              Fru talman! Med anledning av Peter Hultqvists fråga om nationella
              säkerhetsintressen och vikten av att säkerställa dessa vill jag
              kort informera försvarsministern om att jag under förra veckans
              frågestund ställde frågan till näringsministern om vilka åtgärder
              regeringen vidtar för att värna kompetensen och utvecklingskraften
              som finns vid Kockums och varvet i Karlskrona. Frågan ställdes
              med anledning av att det för Försvarsmakten viktiga varvet i Karlskrona
              riskerar att slås sönder med det som just nu sker avseende kompositdelen
              i deras verksamhet. Med tanke på att Kockums AB är en stor och
              viktig materielförsörjare till den svenska försvarsmakten anser
              jag att detta i allra högsta grad är en fråga för regeringen.
            </seg>
            <seg n="daaedf6d">
              För att försvarsministern ska få en korrekt bild av både läget,
              som jag uppfattar det, och av min direkta fråga till näringsministern
              tar jag den än en gång. Den löd så här: I slutet av förra veckan
              blev det känt att ett privat nystartat företag har haft hemliga
              förhandlingar med det tyska företaget Thyssen Krupp, som bland
              annat äger Kockums och varvet i Karlskrona. Förhandlingar har
              skett utan vetskap och inblandning från den svenska varvsledningen
              och har syftat till att bryta loss den viktiga kompositdelen i
              verksamheten, den del som bland annat används vid produktion av
              ytstridsfartyg och civila båtar. Från svensk sida anser jag att
              det är viktigt att vi värnar kompetensen och utvecklingskraften
              på varvet i Karlskrona som i sin tur har byggts upp under många
              år med bland annat statliga pengar och satsningar. Vilka åtgärder
              vidtar regeringen för att värna kompetensen och utvecklingskraften
              så att denna inte ska slås sönder?
            </seg>
            <seg n="c0ce95db">
              Fru talman! Så löd min exakta frågeställning i förra veckan.
              Jag blev minst sagt förvånad och bekymrad över det svar som näringsministern
              gav mig på frågan, eller rättare sagt brist på svar, för det var
              väldigt allmänt hållet och gav inga som helst svar på den egentliga
              frågan. Jag påpekade också detta i replikskiftet och kunde då
              bara kort konstatera att ministern valde att inte fortsätta debatten
              under frågestunden utan valde att hänvisa till försvarsministern.
            </seg>
            <seg n="fc0a4df6">
              Fru talman! Nåväl, allt gott med detta kanske det kan tyckas,
              för jag har den största respekt för att en minister inte kan vara
              sekunduppdaterad i en fråga som vid första anblicken verkar vara
              en fråga som direkt och endast rör en annan fackminister. Men
              när jag funderade vidare blev jag faktiskt ytterligare bekymrad
              eftersom det klart visade att detta var en fråga som över huvud
              taget inte hade diskuterats inom regeringen vid den aktuella tidpunkten.
              Åtminstone är min tolkning sådan.
            </seg>
            <seg n="75391519">
              Fru talman! Mitt bekymmer och min oro kvarstår fortfarande eftersom
              detta borde vara en fråga som intresserar mer än ett departement
              och mer än en minister med sakkunniga och politiska sekreterare
              med flera. Jag anser det nämligen vara en tydlig och betydlig
              fråga som rör rikets säkerhet med sekretessbelagd information,
              men även en näringsfråga med tanke på vad som står på spel rent
              industri-, kunskaps-, kompetens- och utvecklingsmässigt.
            </seg>
            <seg n="08dbe927">
              När nu försvarsministern hör mig beskriva hur jag uppfattar läget
              skulle jag uppskatta om ministern kunde ge en reflexion över detta,
              men även ge mig den försäkran som jag anser att frågan förtjänar,
              nämligen att näringsministern, försvarsministern och alla övriga
              inblandade inom regeringen nu har diskuterat detta och kommit
              fram till en gemensam syn på vad som bör och ska göras för att
              säkra kompetensen och framför allt den sekretessbelagda information
              som finns i teknologin.
            </seg>
          </u>
          <note type="speaker" n="e2dcb666">
            Anf. 36 HANS WALLMARK (M):
          </note>
          <u who="hans_wallmark_259cf8" xml:id="i-cf3a35f7eb75be52-2" n="8e6553e1">
            <seg n="904b2203">
              Fru talman, försvarsministern! På samma sätt som jag kan vara
              en stolt advokat för den svenska försvarsmakten med sina soldater,
              sjömän, officerare och civilanställda kan jag också vara en stolt
              advokat för svensk industri. Peter Hultqvist redogjorde för en
              del av den svenska försvarsindustrins fördelar och framgångar.
              Just vid Saab, som nämndes som ett exempel, pratar vi om kanske
              bortemot 10 000 anställda i Sverige. Det är ett värde i mångmiljardbelopp
              i exportintäkter varje år, så det finns all anledning att lyfta
              fram det som något positivt.
            </seg>
            <seg n="5f16baec">
              Till detta kommer de förändrade omvärldsvillkoren. Till skillnad
              från i Sverige, där vi har en oförändrad försvarsbudget, ser vi
              nedskärningar i vårt närområde och i resten av Europa, i vissa
              fall rätt kraftiga nedskärningar. En konsekvens av detta är naturligtvis
              att man också ser över materielsidan. Det drabbar inte bara förbanden,
              utan det drabbar också synen på materiel och på hur man ska göra
              försvarsmaterielinköp.
            </seg>
            <seg n="d2e7a902">
              Fru talman! I till exempel vårt östra grannland Finland, ett
              land som betyder mycket för oss, pratar man nu om att det kan
              bli neddragningar i försvaret med kanske bortemot 8 miljarder
              kronor de kommande åren. Det ska ställas i kontrast till hur vi
              själva har det i vårt eget land, vilket egentligen borde vara
              ett viktigt perspektiv i all svensk försvarsdebatt. Vi lever i
              en omvärld med neddragningar, i vissa fall rätt kraftiga neddragningar,
              medan vi i Sverige, tack vare vårt förhållandevis goda ekonomiska
              läge, ändå har det relativt gott ställt. Var sjunde euro i den
              finska statsbudgeten är nu upplånad. Det leder till konsekvenser
              också för Försvarsmakten, men det påverkar också synen på hur
              man ska handla upp materiel.
            </seg>
            <seg n="a1ce98c5">
              I detta läge finns det anledning att med viss tillförsikt se
              på det som svensk försvarsindustri kan erbjuda. Där tror jag att
              det är viktigt att man gör en inte bara välvillig utan till och
              med realistisk tolkning av vad försvarsministern skriver och anför
              i sitt svar på interpellationen, nämligen att vi är ett exportberoende
              land. Vi är ett duktigt land med industrier som är vana vid att
              sälja. Då kan de här neddragningarna, paradoxalt nog, för oss
              inte bara vara en nackdel utan också en fördel, därför att man
              kommer att leta efter bättre och mer kostnadseffektiv materiel.
            </seg>
            <seg n="c82c4a40">
              Jag tillhör dem som är oerhört glada över att Schweiz har signalerat
              ett intresse av att införskaffa Jas Gripen-plan. Det finns också
              andra länder som funderar på det. I debatten nämns till exempel
              Brasilien och Indien. Det är klart att man gör det därför att
              man får en väldigt bra produkt till ett lämpligt pris.
            </seg>
            <seg n="44e8ae3a">
              När man då, likt Socialdemokraterna, vill inleda en diskussion
              om vilka som är de nationella säkerhetsintressena tror jag att
              det är väsentligt att man håller tungan rätt i mun. Därför vill
              jag gärna ställa frågorna till Peter Hultqvist hur man undviker
              att hamna i protektionism och hur man undviker att detta uppfattas
              som att vi tycker att andra länder ska kunna importera försvarsmateriel
              från oss men att vi själva ska vara försiktiga och bygga upp egna
              murar.
            </seg>
            <seg n="7611c486">
              Jag tror att det är väsentligt att vi från riksdagens talarstol
              markerar att vi är ett land som tycker om att folk kan importera
              varor och att vi kan exportera. Därför tror jag också att det
              är viktigt att man förklarar lite grann den här politiken med
              dess nationella säkerhetsintressen Peter Hultqvist räknade ju
              upp väldigt många olika grenar om den dessutom är förenad med
              kostnader.
            </seg>
            <seg n="4ff23131">
              Fru talman! Det som är Socialdemokraternas stora problem är att
              man har så svårt att berätta vad saker och ting kostar. Det är
              lätt att peka på saker och ting man vill ha, men det är svårare
              att säga hur man ska finansiera dem.
            </seg>
            <seg n="0840adee">
              Jag tycker att det är en kraftig verklighetsanpassning som Socialdemokraterna
              har gjort från att man ville dra ned på försvaret med 2 miljarder
              till att man nu ansluter sig till alliansregeringens förslag.
              Men till det finns det flera hål. Jag har nämnt ett sådant stort
              hål, nämligen dubblerade arbetsgivaravgifter för ungdomar som
              kommer att drabba försvaret med 300 miljoner.
            </seg>
          </u>
          <note type="speaker" n="448d618d">
            Anf. 37 Försvarsminister STEN TOLGFORS (M):
          </note>
          <u who="unknown" xml:id="i-fdbd5144c0ddad2f-8" n="d27886e4">
            <seg n="b1bf6b2a">
              Fru talman! Det Peter Jeppsson inte nämnde är att han också ställt
              en skriftlig fråga till mig med exakt samma innehåll gällande
              Kockums. Jag tänker inte förutskicka svaret helt nu, men låt mig
              bara konstatera att om hans fråga och beskrivning är korrekt återgiven
              är det tydligt att det inte är svenska staten som är Kockums utmaning.
              Men vi kommer att återkomma med ett skriftligt svar lite senare.
            </seg>
            <seg n="232a217d">
              Så till Peter Hultqvists ursprungliga fråga. Min uppgift är att
              öka landets försvarsförmåga. Det kräver att rätt materiel anskaffas
              på ett kostnadseffektivt vis.
            </seg>
            <seg n="eb7d43ee">
              Jag har stor respekt för att det finns andra aspekter av denna
              fråga. Peter Hultqvist tar till exempel upp sysselsättning och
              andra industriella aspekter, men det är inte mitt departement
              som hanterar det.
            </seg>
            <seg n="420686e5">
              Vi har en strategi för Sveriges materielförsörjning, och vi är
              på grund av den i ett bättre läge än de flesta andra länder. Detsamma
              gäller svensk industri.
            </seg>
            <seg n="6cc5eceb">
              Vi beslutar i varje enskilt fall. Ska vi vidareutveckla eller
              uppgradera befintlig materiel? Ska vi anskaffa färdig materiel?
              Ska vi utveckla materiel tillsammans med andra eller på egen hand?
              Vi gjorde så med ubåtar, och det blev anskaffning av NGU, och
              så har vi betraktat Gripensystemet och dess vidareutveckling.
            </seg>
            <seg n="165bd0e1">
              Jag noterar att Socialdemokraterna i sin budgetmotion är för
              den nya materielförsörjningsstrategin. Den beslutades också av
              Göran Persson på Harpsund första gången, inte av alliansregeringen.
              Det låtsas man dock sällan om i Socialdemokraterna.
            </seg>
            <seg n="a6603155">
              Jag noterar också att man för ett helt motstående och oförenligt
              resonemang i samma motion, som handlar om svensk försvarsindustri
              där dessa andra utfästelser kommer. Men precis som Hans Wallmark
              sade saknar man de miljarder som en återgång till det gamla skulle
              kosta.
            </seg>
            <seg n="1e0f658b">
              Artillerisystemet Archer utvecklade och anskaffade vi ihop med
              Norge, vilket sparade oss ungefär 400 miljoner. Helikopter 16
              Black Hawk har halva systemkostnaden jämfört med utvecklingsprojektet
              för Helikopter 14.
            </seg>
            <seg n="dd27202f">
              Socialdemokraternas linje om splitterskyddade fordon skulle kosta
              Sverige miljardbelopp, och det är bara ett enda projekt. Man krävde
              att vi skulle frångå konkurrensupphandlingen och inte välja det
              fordon som vann upphandlingen, trots att det kom från ett grannland,
              utan ett annat fordon. Men några pengar fanns inte då och finns
              inte nu.
            </seg>
            <seg n="798d3fbb">
              När Hägglunds vann en bandvagnsorder på egna meriter såg jag
              tyvärr inget större välkomnande av det från Socialdemokraterna.
              Själv tyckte jag att det var riktigt kul.
            </seg>
            <seg n="3c563207">
              Jag kan också utveckla det Hans Wallmark sade. Inget land kommer
              att vilja eller kunna agera som förr vad gäller försvarsmateriel
              eftersom den finansiella krisen helt slår undan förutsättningarna
              för det.
            </seg>
            <seg n="2e3cc44c">
              Precis som flera varit inne på består EU av 27 delmarknader.
              Det är en uppsplittrad hemmamarknad för europeiska företag när
              USA har en enda som råkat vara världens största, och det ger helt
              andra skalfördelar. En viktig åtgärd för att stärka den europeiska
              industrins konkurrenskraft och därmed ge oss billigare materiel
              är att skapa en mer gemensam europeisk marknad för detta.
            </seg>
            <seg n="bd5654a2">
              Peter Hultqvist undrade hur svensk industri ska kunna hävda sig.
              Jag påstår att den kan och gör det. Jag träffar försvarsindustrin
              hela tiden, olika delar olika mycket beroende på projekt. En stor
              del av min tid går till exportstöd. I går var min ungerska kollega
              här, och vi tecknade avtal om ett nytt Gripenkontrakt med Ungern.
              Det var fantastiskt kul. Hans Wallmark nämnde Schweiz tidigare.
            </seg>
            <seg n="6ba2f3c3">
              Av vår industri går totalt 60 procent på export. För många företag
              är det 8090 procent. Där finns det nya partnerskapet med industrin,
              och också i den försvarsexportmyndighet som Socialdemokraterna
              motsatte sig när vi ville hjälpa företagen att finna den nya och
              större marknaden. Det skulle skada dem om den togs bort.
            </seg>
          </u>
          <note type="speaker" n="3080a46f">
            Anf. 38 PETER HULTQVIST (S):
          </note>
          <u who="peter_hultqvist_bd16a0" xml:id="i-73ab7f824ad4ed78-4" n="257ba59d">
            <seg n="99088035">
              Fru talman! Sten Tolgfors kommer inte att möta det minsta motstånd
              hos försvarsindustrin och de olika företag som finns representerade
              där om han skulle säga: Nu ska vi titta på en långsiktig försvarsindustriell
              strategi för Sverige.
            </seg>
            <seg n="5ee0f4d5">
              Hans Wallmark! Mycket av det jag räknade upp hör till det viktigaste,
              mest centrala och i många delar hemligaste inom det svenska försvaret.
              Oavsett ditt resonemang om protektionism eller inte tror jag att
              varje ansvarsfull politiker inser att vi kanske måste utveckla
              det hela själva, och så har vi också gjort med framgång genom
              åren. Jag tyckte nog att det blev lite propagandistiskt.
            </seg>
            <seg n="3169153d">
              Tyskland, Frankrike och Italien är inga under av fria marknader
              när vi talar om försvarsmateriel. Jag vill också erinra om Håkan
              Buskhes uttalande i dag på försvarsutskottet om att den fria konkurrensen
              inte fungerar.
            </seg>
            <seg n="7f28ea61">
              Det är min uppfattning att man måste ha ett spetskunnande för
              att kunna hävda sig långsiktigt. Jag anser att svensk försvarsindustri
              kan hävda sig i många stycken, men sköter vi inte korten rätt,
              spetsar oss och har ett intimt samarbete mellan statsmakt och
              försvarsmakt och utvecklar strategier tillsammans kommer vi långsiktigt
              att förlora kompetens, arbetstillfällen och slagstyrka.
            </seg>
            <seg n="e4a34381">
              Så över till det Peter Jeppsson var inne på. Det som händer i
              Karlskrona är allvarligt. Kockums ägs av tyska Thyssen Krupp som
              har egen ubåtstillverkning i Kiel.
            </seg>
            <seg n="2974d212">
              I verkstaden i Karlskrona tillverkas ett svenskt kompositmaterial
              som består av kolfiber och vinylester som används i skrovet på
              de fem Visbykorvetterna. Denna kompositteknologi lämpar sig för
              skrov med svag radarsignatur. Nu vill man sälja tillverkningen
              av civila kolfiberkatamaraner till en före detta ledande tjänsteman
              på Kockums. FMV säger nej till affären och konstaterar att kompositteknologin
              innehåller sekretessbelagd information med hänsyn till rikets
              säkerhet.
            </seg>
            <seg n="59c3e1a2">
              Vilka avsikter Thyssen Krupp har med sitt ägande i Kockums på
              lång sikt har inte redovisats offentligt.
            </seg>
            <seg n="d6a4b2b5">
              Detta ger en bild av att den miljö som försvarsindustri och utveckling
              av försvarsmateriel lever i inte är någon idyll. Och eftersom
              det inte är någon idyll och eftersom den fria konkurrensen är
              satt ur spel finns det kanske anledning att vara tydlig med bevakning
              av det svenska nationella säkerhetsintresset och våga sig på att
              definiera detta och inte ha ett förhållningssätt till det som
              omgärdas av ett rosenrött skimmer.
            </seg>
            <seg n="cc05716b">
              På exempelvis Kockums har vi unika svenska teknologier som smygteknologin
              och luftoberoende maskinerier med Stirlingmotorn i ubåtarna. Detta
              är mycket viktigt för svensk del och kopplat till det som är unikt
              i svensk utveckling av försvarsmateriel.
            </seg>
            <seg n="94e83bf2">
              Vi har här en verklighet som vi måste hantera. Jag vill att ministern
              utvecklar sina slutsatser om det som sker i Karlskrona, för det
              är enligt min uppfattning allvarligt. Vi måste agera så att vi
              tar ansvar för kunnande, arbetstillfällen, tidigare innovationer,
              det arv vi har och hur vi ska klara framtiden. Här finns bevisligen
              en hel del som är ogjort.
            </seg>
          </u>
          <note type="speaker" n="80c92adb">
            Anf. 39 PETER JEPPSSON (S):
          </note>
          <u who="peter_jeppsson_5900ec" xml:id="i-f7f53518d9337c82-3" n="bd6d992d">
            <seg n="8f56deb0">
              Fru talman! Nej, försvarsministern, svenska staten är inte Kockums,
              men det finns säkerhetsintressen och krav på den svenska ledningen
              som sätts ur spel om detta blir verklighet.
            </seg>
            <seg n="7daa5011">
              Jag blir förvånad och bekymrad över svaret som ministern ger.
              Om jag inte ställt den skriftliga frågan, hur hade jag då fått
              svar från ministern? Någon form av svar tycker jag att man kan
              förvänta sig.
            </seg>
            <seg n="20096886">
              Hur ställer sig regeringen till en affär som denna? Ett letter
              of intent, alltså en avsiktsförklaring, är redan skriven med motparten.
              Det är allvarligt att man har lyckats komma så här långt med sitt
              hemlighetsmakeri. Det om något borde få de försvarsintresserade
              i Sverige att vakna upp och fråga vad det är som håller på att
              ske.
            </seg>
            <seg n="4f118b9d">
              Varvet i Karlskrona har försörjt den svenska försvarsmakten med
              materiel sedan 1679, alltså i över 330 år. Man har gjort det framgångsrikt
              tack vare sin kompetens, utvecklingsförmåga med mera.
            </seg>
            <seg n="9d872e07">
              Peter Hultqvist nämnde vad FMV har sagt om detta. FMV har också
              sagt att Kockums AB inte har någon rätt att till exempel sälja
              teknologin och kompetensen inom detta område utan skriftligt godkännande
              av den svenska staten.
            </seg>
            <seg n="9c2452e5">
              Den intressanta frågan blir då: Vad anser den svenska staten?
              Vad anser försvarsministern och regeringen? Tycker ministern att
              dessa farhågor kan och ska nonchaleras? Jag hoppas inte det. Jag
              skulle vilja få en kommentar till det. Tyvärr misstänker jag,
              utan att gå händelserna i förväg, att ministern kommer att hänvisa
              till min skriftliga fråga igen.
            </seg>
          </u>
          <note type="speaker" n="fc08a3fe">
            Anf. 40 HANS WALLMARK (M):
          </note>
          <u who="hans_wallmark_259cf8" xml:id="i-cf3a35f7eb75be52-3" n="8e6553e1">
            <seg n="79a4bf00">
              Fru talman! Jag skulle kunna använda mer än de två minuter jag
              just nu har till mitt förfogande åt att räkna upp alla de fördelar
              som finns med svensk försvarsindustri och alla de intressanta
              olika projekt och utvecklingsprogram som finns. En risk och en
              baksida med den nationella stoltheten är dock att den alltid är
              avskärmande. Det är viktigt att man har med sig det i all debatt.
            </seg>
            <seg n="bb8697b0">
              Jag har inget emot att man lyfter fram de fördelar som finns
              med svensk försvarsindustri, men i det här fallet skulle jag önska
              att också Socialdemokraterna skulle resonera om de negativa bieffekterna.
              Jag ser fördelarna, men jag ser också möjliga problem, nämligen
              att det kan bli inskränkt och protektionistiskt. Det som är grunden
              för industrilandet Sverige är faktiskt att vi har möjligheten
              att exportera. Om andra blir inskränkta och drar sig inåt drabbar
              det vårt land menligt.
            </seg>
            <seg n="8c57ed5d">
              Jag är dessutom övertygad om att med de neddragningar på försvarsområdet
              som nu kommer i andra länder är det snarast utökat samarbete och
              utökad import av försvarsmateriel från andra länder som är verkligheten.
            </seg>
            <seg n="32f5c387">
              Fru talman! Det finns två reflexioner man kan göra. Vi har alla
              här ifrån talarstolen, oavsett om vi tillhör regeringssidan eller
              oppositionen, hyllat möjligheterna att exportera. Vi har till
              exempel pekat på JAS Gripens möjligheter i Schweiz. Det är viktigt
              att vi också hela tiden reflekterar kring svensk försvarsindustris
              exportmöjligheter.
            </seg>
            <seg n="6ae19b70">
              Den andra reflexionen är att man inte med ett enda ord har berört
              huruvida det finns en kostnadssida här. Det tråkiga med politik
              är att det är väldigt lätt att göra många önskelistor. Det är
              svårare att genomföra dem, men det är det som god budgetpolitik
              leder till. Det blir ordning och reda och därmed inga neddragningar
              i vårt land av det slag som vi nu ser andra länder göra på sina
              försvarsbudgetar.
            </seg>
          </u>
          <note type="speaker" n="e00a2250">
            Anf. 41 Försvarsminister STEN TOLGFORS (M):
          </note>
          <u who="unknown" xml:id="i-fdbd5144c0ddad2f-9" n="d27886e4">
            <seg n="c00b2ad4">
              Fru talman! När det gäller Peter Jeppssons fråga måste jag svara
              att det inte är det specifika fallet som interpellationen handlar
              om. Däremot har Peter Jeppsson ställt en skriftlig fråga till
              mig som handlar om det specifika fallet, och den frågan kommer
              han att få ett svar på.
            </seg>
            <seg n="a507892c">
              Låt mig notera, när nu kritiken kommer, att det om jag är rätt
              underrättad var 1999 som Kockums blev utlandsägt. Det var inte
              under den här regeringen. Jag vet inte om protesterna från Jeppsson
              fanns då, men det är förstås möjligt.
            </seg>
            <seg n="b45cd844">
              Annars är det nog lite som Jan Björklund sade i en tidigare interpellationsdebatt,
              nämligen att varje bransch vill ha en statlig strategi för just
              sin verksamhet. Då var det it och skolböcker det handlade om nu
              är det försvarsindustri. Så kan det möjligen vara.
            </seg>
            <seg n="c1d1ad86">
              Låt mig också konstatera att försvarsindustrin internationaliserades
              långt innan politiken gjorde det. Långt innan Göran Persson skrev
              under den nya materielförsörjningsstrategin på Harpsund vi tog
              sedan över den internationaliserades ägandet.
            </seg>
            <seg n="706686b8">
              Det som brukar kallas svensk försvarsindustri är i hög grad en
              utlandsägd industri verksam i Sverige. Många av de företag vars
              namn vi så väl känner är utlandsägda. Det finns undantag. Det
              är dock inte bara ägandet som är internationaliserat utan också
              utvecklingen. Det förekommer inte längre någon utveckling i Sverige
              av projekt som är avsedda endast för svensk användning och med
              särskiljande svenska specifikationer. Det finns i princip ingen
              sådan. Anledningen till det är att vår marknad är nio miljoner
              medan marknaden ute i världen är mycket större. Inget företag
              har råd att lägga resurserna på att utveckla för den lilla marknaden.
            </seg>
            <seg n="e6a5598f">
              Sverige är det minsta av LOI-länderna i EU. Vi är det minsta
              av de sex stora försvarsindustriländerna. Hans Wallmark har en
              väldigt viktig poäng i att om vi skulle börja sända signalen och
              stänga vår lilla marknad för de andra stänger vi också den stora
              marknaden för den industri som verkar i Sverige.
            </seg>
            <seg n="088a5359">
              Dessutom har detta bäring på interoperabilitet. Vi vill inte
              längre ha särskiljande specifikationer för svensk materiel i Sverige,
              för det hindrar oss från att samverka med andra. Det gör också
              att materielen blir mycket dyrare än den annars skulle bli. Jag
              konstaterar igen att Socialdemokraterna inte har några pengar
              som backar upp de här kraven, inte för ett enda av de projekt
              som man har kritiserat att regeringen har konkurrensupphandlat.
              Det saknas miljarder, inte miljoner, för att leva upp till de
              åtaganden som man här gör. Om denna strategi ska leda till något
              måste det rimligen vara mer inhemsk upphandling och mer inhemsk
              utveckling, och de pengarna har inte Socialdemokraterna och har
              heller aldrig haft.
            </seg>
            <seg n="4c6159ea">
              Vad som däremot är viktigt för att stödja industrin i den tid
              vi nu lever i är något helt annat, och det är Socialdemokraterna
              emot. Jag talar om exportstödet och den nya myndigheten FXM. Där
              har industrin 60 procent av sin marknad generellt, men många företag
              ligger på 8090 procent. Ett enskilt företag jag känner till har
              uppemot 95 procent av sin orderstock på export. Politikens ansträngningar
              behövs där för att stödja industrin så att den kan vara kvar och
              vara stark i Sverige också i framtiden.
            </seg>
            <seg n="05dc1dfd">
              Vad jag minns sade Socialdemokraterna nej till den nya exportstödsmyndigheten.
              Jag undrar om det nejet kvarstår. I så fall innebär det att man
              slår undan benen för en hel del av de statliga aktiviteter som
              vi gör för att stödja den industri som verkar i Sverige.
            </seg>
            <seg n="9b6b9057">
              Jag vill dock gärna säga att jag helt och hållet delar Peter
              Hultqvists beskrivning av kvaliteten i den svenska undervattensförmågan.
              Jag vill i ett avslutande inlägg gärna återkomma till några saker
              som är särskiljande för svensk industri i förhållande till andra
              länders industri. Jag tyckte att Peter Hultqvist väl beskrev kunskapen
              i en av dem.
            </seg>
          </u>
          <note type="speaker" n="e4556565">
            Anf. 42 PETER HULTQVIST (S):
          </note>
          <u who="peter_hultqvist_bd16a0" xml:id="i-73ab7f824ad4ed78-5" n="257ba59d">
            <seg n="2c605800">
              Fru talman! Den som är intresserad läsare av vårt budgetalternativ
              kan konstatera att vi inte gör någon neddragning på exportmyndigheten
              när det gäller försvarsmateriel. Den debatten kan vi alltså avsluta.
            </seg>
            <seg n="27de7761">
              Sedan talar man om att stänga marknader. Det går väl inte att
              stänga en marknad? Ni för en diskussion utifrån en hotbild som
              inte finns. Den diskussionen kan vi också avsluta. Det är inte
              det som den här debatten handlar om.
            </seg>
            <seg n="54ce3446">
              Den här debatten handlar om hur svensk försvarsindustri ska lägga
              sina långsiktiga resurser i forsknings- och utvecklingsarbete
              för att dels kunna hävda sig på den internationella marknaden,
              dels kunna tillfredsställa en del svenska behov.
            </seg>
            <seg n="d0ac6b78">
              Låt mig ta ett exempel för att göra detta tydligt. Exempelvis
              är krypto kanske något vi ska utveckla själva och ha i svensk
              regi. Det kanske är så. Jag tycker inte att det är inskränkt eller
              protektionistiskt att köpa krypto av egen tillverkning. Däremot
              kan det vara naivt att köpa från annat håll. Jag har fört just
              det här resonemanget med människor som jobbar med den typen av
              frågor.
            </seg>
            <seg n="7b7a547f">
              Undervattenstekniken är en sak som vi har hållit vid liv långsiktigt
              och uthålligt genom att vi har beställt ubåtar. Vi har nu beställt
              ytterligare två ubåtar, som vi köper från detta varv med svensk
              kompetens, svensk personal och allt annat. Det är denna typ av
              satsningar det handlar om. Sedan kanske vi kan sälja ubåten utomlands.
            </seg>
            <seg n="e91a0f01">
              Vad jag efterlyser är en försvarsindustriell strategi utifrån
              den tid vi nu lever i för att spetsa kompetens och kunskap. Här
              handlar det mycket om var försvarsindustrin ska lägga sina forsknings-
              och utvecklingsobjekt och om på vilket sätt detta ska länkas till
              den svenska statens ambitioner.
            </seg>
          </u>
          <note type="speaker" n="3b5c5fef">
            Anf. 43 Försvarsminister STEN TOLGFORS (M):
          </note>
          <u who="unknown" xml:id="i-fdbd5144c0ddad2f-10" n="d27886e4">
            <seg n="1c792d79">
              Fru talman! Peter Hultqvist tar upp detta med att man stänger
              en marknad. Vad skulle man i Finland tycka om Patria först vinner
              en svensk konkurrensupphandling och Socialdemokraterna sedan kräver
              att jag politiskt ska upphäva beslutet för att i stället anta
              ett annat anbud? Man skulle uppfatta det som att Sverige stänger
              marknaden. Det krävde S av mig förra perioden.
            </seg>
            <seg n="7dc5c579">
              Jag vill välkomna att Peter Hultqvist ger ett så tydligt besked
              om exportstödsmyndigheten. Det tycker jag är jättebra. Det skapar
              nya förutsättningar för samarbete för svensk industri framöver,
              oss emellan.
            </seg>
            <seg n="32371694">
              Jag tyckte som sagt också att hans beskrivning i tidigare inlägg
              av den svenska kompetensen på undervattensområdet var helt korrekt.
              Svensk industri kan saker som andra länder inte kan.
            </seg>
            <seg n="ffb05fd7">
              En sak som de kan är att leverera mycket kvalificerade system,
              de mest komplexa systemen av alla, det vill säga ubåtar och flyg
              av högsta kvalitet men till mycket låg kostnad, vilket inte minst
              beror på att man konkurrensupphandlar delsystem.
            </seg>
            <seg n="2e04b557">
              För att koppla till det som Hans Wallmark tidigare sade tror
              jag att svensk försvarsindustri eller försvarsindustriell verksamhet
              i Sverige just i dessa kristider har mycket bra möjligheter internationellt.
              Man erbjuder kvalitativ materiel som ligger på en annan kostnadsnivå
              inte bara för inköp utan framför allt för användning än vad konkurrenterna
              gör. Det är en annan storleksordning och matchar väl mot hur marknaden
              för närvarande ser ut. Och då måste staten finnas där genom FXM,
              Försvarsexportmyndigheten, för att markera politiskt stöd eftersom
              det är fråga om politiska varor.
            </seg>
            <seg n="b7e534b4">
              När det gäller NGU beställde staten steg för steg, en förstudie,
              en utveckling av ritningar, av hur ubåten ska se ut, och gick
              sedermera vidare till upphandling. Det skedde i en steg-för-steg-process
              via FMV till industrin. Det var ett mycket bra besked om FXM,
              vilket jag i hög grad välkomnar.
            </seg>
          </u>
          <note n="68ae280b">
            Överläggningen var härmed avslutad.
          </note>
          <note n="a17e81a6">
            8 § Svar på interpellation 2011/12:177 om åtgärder mot butiksrån
          </note>
          <note type="speaker" n="30729645">
            Anf. 44 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-fdbd5144c0ddad2f-11" n="d27886e4">
            <seg n="2cf3652e">
              Fru talman! Josefin Brink har frågat mig dels om jag avser att
              agera för att den beslutade lagstiftningen om slutna kontanthanteringssystem
              snabbt ska komma på plats, dels om jag avser att agera för att
              begränsa ensamarbetet i butiker.
            </seg>
            <seg n="ec6e43b9">
              Omfattningen av antalet butiksrån är allvarlig. Med stöd av nuvarande
              regler i arbetsmiljölagen och Arbetsmiljöverkets föreskrifter
              har Arbetsmiljöverket i många fall ställt krav på att utrustning
              för sluten kontanthantering ska installeras i butiker inom detaljhandeln.
              Krav ställs utifrån en individuell bedömning. Arbetsmiljöverket
              har också i många fall ställt krav som inneburit förbud mot ensamarbete
              i butik, såvida inte vissa villkor iakttas, till exempel användande
              av nattlucka.
            </seg>
            <seg n="d55d8fd0">
              Riksdagen beslutade den 10 mars 2011 att tillkännage för regeringen
              att initiativ bör tas att tillsammans med arbetsmarknadens parter
              utforma ett förslag till lag om sluten kontanthantering inom detaljhandeln.
              Arbetsmarknadsdepartementet hade i mitten av november en diskussion
              med arbetsmarknadens parter om denna fråga. Därefter har LO respektive
              Svenskt Näringsliv, Svensk Handel, KFO, Företagarna och Butikerna
              skickat in var sin skrivelse i ämnet. Av samrådet med parterna
              och av skrivelserna framgår tydligt att parterna har motsatta
              åsikter om behovet av lagstiftning. Det framgår också att LO anser
              att olika tekniska lösningar är aktuella för butiker av olika
              slag.
            </seg>
            <seg n="b2811d9d">
              Konkreta regler om arbetsmiljön meddelas sedan många år genom
              föreskrifter från Arbetsmiljöverket och inte genom att riksdagen
              stiftar lag. Detta beror inte på att reglerna är mindre viktiga,
              utan på att det behövs ett system där man kan meddela och ändra
              regler snabbare och mer flexibelt än vad som är möjligt med lagstiftning.
              Ändringar kan till exempel behövas på grund av den tekniska utvecklingen.
              Sluten kontanthantering är ett exempel på ett område med snabb
              teknikutveckling.
            </seg>
            <seg n="2f09e353">
              Den ordningen har genom åren brukat försvaras från arbetstagarhåll
              medan det vid upprepade tillfällen ställts krav från arbetsgivarsidan
              om att arbetsmiljöregler i större utsträckning bör meddelas genom
              lag och inte genom föreskrifter. Enligt min mening skulle ett
              sådant system troligen innebära färre och mindre flexibla regler.
            </seg>
            <seg n="be28dff3">
              Enligt min mening är det som bäst gagnar arbetstagarna att Arbetsmiljöverket
              behåller sin nuvarande roll som innebär att efter samråd med parterna
              meddela de konkreta reglerna om arbetsmiljön. På alla områden
              där verket meddelar föreskrifter gäller att föreskriftsarbetet
              sker med hänsyn till teknikutveckling och riskutveckling. Min
              och Arbetsmarknadsdepartementets roll är att föra en fortlöpande
              dialog med Arbetsmiljöverket om verksamheten, däribland föreskriftsverksamheten.
            </seg>
          </u>
          <note type="speaker" n="ec09aada">
            Anf. 45 JOSEFIN BRINK (V):
          </note>
          <u who="josefin_brink_149089" xml:id="i-2fdaf26b23302e88-0" n="b60a89cc">
            <seg n="1b4cf5f8">
              Fru talman! Ja, som sagt, den 10 mars förra året beslutade riksdagen
              att regeringen skulle ta fram en lagstiftning om sluten kontanthantering
              i samråd med parterna i branschen. I dag berättar arbetsmarknadsministern
              i interpellationssvaret att regeringen tänker strunta i det riksdagsbeslutet.
            </seg>
            <seg n="34960347">
              Om jag inte helt missförstått ministerns svar har regeringen
              kommit fram till det genom att fråga fem arbetsgivarorganisationer
              och en facklig centralorganisation vad de tycker om sluten kontanthantering.
              Eftersom arbetsgivarorganisationerna är överens om att de inte
              vill ha en sådan lag anser regeringen att den inte ska införas,
              punkt slut.
            </seg>
            <seg n="90758265">
              Att de som representerar de butiksanställda de som faktiskt står
              bakom disken i nattöppna videobutiker, på bensinstationer och
              i närbutiker är mycket angelägna om att få en sådan lag på plats
              har regeringen valt att helt bortse från. Moderaterna är tydligen
              väldigt angelägna om att fortsätta att gå i armkrok med näringslivet
              och därmed beredda att köra över riksdagen och strunta i både
              forskningen och önskemålen från landets butiksanställda.
            </seg>
            <seg n="e02fead6">
              Det här är inget litet problem. Risken för rån är det allvarligaste
              arbetsmiljöproblemet för alla dem som jobbar i butik. I snitt
              rånas nästan tre butiker varje dag i Sverige, och nära hälften
              av dessa rån begås med skjutvapen. Även om det, tack och lov,
              är sällsynt att de butiksanställda skadas fysiskt i samband med
              rån är konsekvenserna av ett rån helt förödande för dem som drabbas.
              Det gäller inte minst för att det ofta är fråga om unga människor
              som har sitt första jobb i en butik. Risken är därför att deras
              första arbetslivserfarenhet är att bli hotad med ett skjutvapen
              på jobbet.
            </seg>
            <seg n="fc7c1bd4">
              En enkätundersökning som Handelsanställdas förbund publicerade
              strax före jul visar att det psykiska lidande som rån och hot
              i butiker orsakar är mycket utbrett. Det handlar om sömnsvårigheter,
              stressrelaterade sjukdomar och ångest, vilket leder till långa
              sjukskrivningar och till att folk helt enkelt inte klarar av att
              jobba kvar i branschen. Rädslan för att utsättas för rån är i
              sig ett arbetsmiljöproblem för alla som jobbar i butik eftersom
              den påverkar de anställda varenda dag. Handels enkätundersökning
              visar att så många som var fjärde som jobbar i butik känner sig
              orolig för att utsättas för hot och våld och var femte oroar sig
              för att bli rånad på sitt jobb. Det är helt orimligt att så många
              människor ska behöva gå till jobbet och varenda dag känna sig
              rädd.
            </seg>
            <seg n="1bb51aff">
              En färsk rapport från Brottsförebyggande rådet visar, tillsammans
              med internationell forskning som finns sammanställd i rapporten
              från Handels, att minskad kontanthantering och slutna kassasystem
              är ett av de absolut effektivaste sätten att minska risken för
              rån. Också de butiksanställda i fackförbundet Handels vill ha
              en sådan lagstiftning. Det är en uppfattning som delas av en majoritet
              av Sveriges riksdag, och därför fattade vi beslut om att ge regeringen
              i uppdrag att ta fram en sådan lagstiftning. Jag tycker inte att
              arbetsmarknadsministern angett några hållbara skäl till att regeringen
              så lätt ska lägga sig platt för näringslivets organisationer och
              helt strunta i riksdagsbeslutet.
            </seg>
            <seg n="6c82baa9">
              Dessutom svarar ministern över huvud taget inte på frågan om
              regeringen tänker göra någonting för att minska ensamarbetet.
              Det är nämligen den andra punkten som framhålls både av de människor
              som själva jobbar i butik och av Brottsförebyggande rådet och
              andra. Forskning visar att det kan minska risken för rån, och
              konsekvenserna för dem som trots allt drabbas blir mindre om de
              slipper stå ensamma i en nattöppen butik. Den frågan kvarstår
              alltså.
            </seg>
          </u>
          <note type="speaker" n="22091a81">
            Anf. 46 FINN BENGTSSON (M):
          </note>
          <u who="finn_bengtsson_813f74" xml:id="i-102d2103492a439f-0" n="576b04d9">
            <seg n="3a46bc02">
              Fru talman! Låt mig börja med att notera att butiksrån är en
              mycket allvarlig fråga, och i kampen för en minskning av butiksrånen
              är politiken ett viktigt instrument.
            </seg>
            <seg n="2b619a1c">
              Jag vill tacka arbetsmarknadsministern för ett väldigt uttömmande
              svar. Jag delar inte Josefin Brinks bedömning att man inte ser
              seriöst på detta från Arbetsmarknadsdepartementet. Det beskrivs
              tydligt i ministerns svar vad man faktiskt har gjort sedan tillkännagivandet
              från riksdagen kom under föregående riksmöte.
            </seg>
            <seg n="41bce24c">
              Låt mig förtydliga vad ministern säger. Det handlar om en balans
              mellan snabb teknikutveckling och risktagande. Just därför använder
              man Arbetsmiljöverket, som över huvud taget inte nämns av interpellanten,
              som den organisation som via sitt regelverk mer snabbfotat kan
              anpassa sig till teknikutvecklingen och därmed också koppla det
              till riskutvecklingen.
            </seg>
            <seg n="eddd8ce6">
              Ministern anför i svaret, vilket interpellanten inte verkar ha
              hört, att den ordning vi har, att Arbetsmiljöverket är den som
              via mer flexibla och snabbfotade möjligheter beslutar kring regelverk,
              är något som brukar försvaras från arbetstagarhåll medan arbetsgivarsidan
              hellre brukar vilja ha den mer rigida lagstiftningsprocessen i
              gång. Det strider mot den hypotes som här framkastas, att regeringen
              inte har lyssnat till arbetstagarna och, som det dessutom sades,
              går i armkrok med arbetsgivarsidan. Jag skulle väl vilja säga
              att regeringens sunda sätt att förhålla sig till detta visar att
              man snarast går i armkrok med arbetstagarna, vilket också poängteras
              i slutklämmen från ministern i hennes omdömesgilla svar.
            </seg>
            <seg n="94a5ad92">
              Fru talman! Politiken är en helhet. Låt mig därför ta upp ett
              annat spår som jag tycker är intressant i sammanhanget. Det handlar
              om polisens roll när det gäller att förebygga brott. I Vänsterpartiets
              motion om polisfrågor skriver man: Antalet poliser och hur polisen
              fungerar är alltså inte den stora avgörande faktorn för brottsutvecklingen
              som den borgerliga regeringen ofta vill göra gällande. Men en
              väl fungerande polis är onekligen ändå en viktig del i det brottsförebyggande
              arbetet. Detta till trots förstår jag inte hur den gemensamma
              rödgröna oppositionen i årets budgetmotion som handlar om rättsväsendet
              anvisar 150 miljoner mindre till polisens verksamhet än vad regeringen
              gör. Hur hänger detta ihop?
            </seg>
            <seg n="46c17fc3">
              Vi går vidare och tittar lite grann på vad det står på Vänsterpartiets
              hemsida under rubriken Brottsförebyggande. En fråga finns formulerad:
              Hur vill ni att polisen ska arbeta brottsförebyggande? Vänsterpartiet
              svarar: En viktig del i det brottsförebyggande arbetet är antalet
              poliser, men man måste också uppmärksamma hur poliserna arbetar
              och vilka arbetsuppgifter som är prioriterade. Min fråga till
              Josefin Brink och Socialdemokraterna, som också representeras
              i debatten, är: Hur åstadkommer man detta i praktiken med en hel
              politik där man har betydligt lägre anslagstilldelning till polisorganisationen
              än alliansregeringen har? Det är för mig obegripligt.
            </seg>
            <seg n="ec768f85">
              Tittar man dessutom på vilka som förövar så allvarliga rån som
              butiksrån kan man läsa under rubriken Brott och straff: Men på
              det stora hela så tycker vi att det talas mycket
            </seg>
            <seg n="32df9aab">
              (TREDJE VICE TALMANNEN: Du har kommit ganska långt från ämnet
              nu, vill jag påpeka.)
            </seg>
            <seg n="42377271">
              Det tycker jag inte. Jag tycker att en helhetspolitik är viktig
              att föra, fru talman. Men då kanske vi ska stanna där i detta
              inlägg och ställa oss frågan vad poliser har för roll att spela
              i ett brottsförebyggande arbete, till exempel mot butiksrån. Jag
              tycker att det hänger ihop.
            </seg>
          </u>
          <note type="speaker" n="e7d41e40">
            Anf. 47 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-b2425d9c670b33b5-0" n="41e43634">
            <seg n="7b8c6146">
              Fru talman! Jag tackar fru talmannen för tillrättavisningen av
              Finn Bengtsson, som inte höll sig till ämnet.
            </seg>
            <seg n="edc891ef">
              Jag blir riktigt fundersam, fru talman, när jag läser svaret
              från Hillevi Engström. Hon skriver att hon efter en diskussion
              med arbetsmarknadens parter lägger frågan på is. Det här är väl
              bara, Hillevi Engström, ytterligare ett exempel på ministerns
              och regeringens passivitet när det gäller frågor om arbetsmiljö?
            </seg>
            <seg n="b9a8a4ab">
              Vad vi pratar om är ständigt återkommande rån och hot. Människor
              far illa på sina arbetsplatser och får uppleva traumatiska händelser.
              Detta har uppmärksammats i olika kampanjer och av olika organisationer.
              Man inser att detta är en väldigt allvarlig fråga. Arbetsmiljöverket
              pekar på detta. Våld och hot blir det bara mer och mer av i detta
              land. Det måste naturligtvis stävjas och motarbetas.
            </seg>
            <seg n="77e91787">
              I det läget skriver arbetsmarknadsministern i svaret till Josefin
              Brink att hon efter en diskussion inte tänker göra någonting.
              Vad ger det för signal till de anställda i butikerna? Vad ger
              det för signal, Hillevi Engström, till alla som vill ha bort kontanter?
              Man kan fråga hotell- och restaurangbranschen. Man kan fråga bankerna.
              Man kan fråga alla som vet att det är farligt att hålla på och
              handskas med kontanter på grund av risken för rån, våld och hot.
              Ändå svarar arbetsmarknadsministern så enkelt att hon efter en
              diskussion inte tänker göra någonting.
            </seg>
            <seg n="7848cdb0">
              En majoritet i riksdagen pekar på detta och säger att det är
              allvarligt och viktigt. Då säger Hillevi Engström att man lämnar
              över det och låter det bli en ren myndighetsfråga; de får fixa
              det. Ungefär samma synsätt har hon på Arbetsmiljöverket: Lägg
              på dem mer arbetsuppgifter, men tillför inte resurser! Det är
              tyvärr det förhållningssätt som ansvarig minister har i arbetsmiljöfrågorna.
              Det kommer i framtiden att drabba folk som jobbar i butik och
              blir rånade, blir hotade, blir skrämda in på skinnet om de överlever
              rånet och den traumatiska händelsen. Hon hänvisar till att det
              inte räcker, efter en diskussion med arbetsmarknadens parter.
            </seg>
            <seg n="9694c45a">
              Ursäkta mig, fru talman, om jag låter lite upprörd. Men så är
              fallet det är det som är verkligheten. Jag är själv gift med en
              polis som har fått rycka in vid olika rån och vet vad som händer
              med den som blir utsatt för detta och vilken risk som poliserna
              själva utsätter sig för därför att det finns kontanter tillgängliga.
            </seg>
            <seg n="e9272fdd">
              Nu har ministern tydligen gjort upp med arbetsgivarsidan, som
              säger att de är emot det här. Därför ska man inte göra någonting.
              Detta är ett flagrant exempel, fru talman, på en passivitet från
              regeringens sida som inte på något vis pekar på att man tar ansvar
              för arbetsmiljön för dem som jobbar i butiker som hanterar kontanter.
              Man tar inte ansvar för de följder som alla rån och hot får. Man
              tar inte heller ansvar för alla de branscher och alla andra som
              vill ha bort kontanthanteringen av säkerhetsskäl.
            </seg>
            <seg n="0689a82e">
              Fru talman! Ursäkta mitt uttryck: För mig blir detta ren ynkedom.
            </seg>
          </u>
          <note type="speaker" n="ee218a35">
            Anf. 48 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-fdbd5144c0ddad2f-12" n="d27886e4">
            <seg n="29296a48">
              Fru talman! Jag tackar för interpellationen. Det är oerhört viktigt
              att vi håller oss till frågan om att bekämpa hot och våld i samhället.
              Jag delar Josefin Brinks uppfattning att detta är ett allvarligt
              samhällsproblem. Det är också därför alliansregeringen har satsat
              oerhört stora resurser på att få ett bättre rättsväsen, en skarpare
              lagstiftning och hårdare straff för våldsbrott. Det är en oerhört
              prioriterad fråga.
            </seg>
            <seg n="0d8bbdbc">
              Visst kan sluten kontanthantering vara bra i vissa fall. Och
              visst kan det vara så att förbud mot nattarbete är bra i vissa
              fall. Man kan behöva ha en nattlucka, som man har på en del nattöppna
              ställen. Men delar inte Socialdemokraterna åsikten det har de
              i alla fall gjort tidigare att det är Arbetsmiljöverket som är
              bäst på att bedöma riskerna och se till att detta fungerar på
              ett bra sätt i Sveriges avlånga land?
            </seg>
            <seg n="31cf3162">
              Uppfattningen att det är riksdagen som ska stifta lag när det
              gäller vad som är bäst i det enskilda fallet innebär ett perspektivskifte
              som jag inte riktigt känner igen. Vi vet att teknikutvecklingen
              ändras och att riskerna är olika stora. Vi vet också att det behövs
              en dialog mellan arbetsmarknadens parter och företrädarna för
              olika organisationer. Det är inte entydigt så som Josefin Brink
              vill göra gällande, att alla ser det här som den enda eller bästa
              lösningen på alla de problem som finns i samhället. Jag tycker
              att det är en bra ordning att vi har självständiga myndigheter
              som har möjlighet till föreskriftsrätt och i vissa fall möjlighet
              att meddela förbud.
            </seg>
            <seg n="f6dbef20">
              Att ha ett till hundra procent kontantlöst samhälle för alla
              restauranger och butiker skulle också få konsekvenser för möjligheten
              att driva en liten butik på en liten ort. Det skulle innebära
              färre arbetstillfällen och försämrad service. Också sådana saker
              måste branschen ta hänsyn till när man ska förebygga våld och
              brott. Inte minst är det även viktigt att man har ett rättsväsen
              som förebygger brott och kan stävja brott genom våra domstolar.
            </seg>
            <seg n="74bf9dbc">
              Jag tycker att den ordning vi har i Sverige är någonting som
              är positivt. Vi har självständiga myndigheter som kan besluta
              om sluten kontanthantering, förbjuda nattarbete eller ensamarbete
              och meddela föreskrifter och regler kring detta.
            </seg>
            <seg n="71b66b8b">
              Vi behöver jobba på bred front för att minska rånen. Jag delar
              interpellantens uppfattning att de är ett allvarligt problem.
              Jag har tyvärr också träffat personer som varit utsatta för rån
              och allvarliga brott och vet vilka konsekvenser det får. Vi prioriterar
              den här frågan betydligt högre än Vänsterpartiet har gjort när
              det gäller satsningar på rättsväsendet, vågar jag säga.
            </seg>
          </u>
          <note type="speaker" n="c336a502">
            Anf. 49 JOSEFIN BRINK (V):
          </note>
          <u who="josefin_brink_149089" xml:id="i-2fdaf26b23302e88-1" n="b60a89cc">
            <seg n="a3b64a68">
              Fru talman! Finn Bengtsson försökte göra gällande att regeringen
              egentligen gör gemensam sak med fackliga organisationer mot arbetsgivarna.
              Det är inte sant. Handelsanställdas förbund och LO vill ha en
              lagstiftning om sluten kontanthantering. Arbetsgivarorganisationerna
              vill det inte.
            </seg>
            <seg n="9347854c">
              Både Finn Bengtsson och arbetsmarknadsministern var inne på att
              det är polisen och rättsväsendet som ska förebygga brott. Det
              är en del av deras uppgifter. Men jag tror att varken moderaterna
              i riksdagen eller regeringen har tänkt sig att man ska ha polisbemanning
              på alla tusentals nattöppna butiker runt om i landet.
            </seg>
            <seg n="607e97bf">
              Därför är det självklart att det är i själva butikerna och i
              den lagstiftning som krävs för säkerhet i butikerna som det måste
              förbättras om man ska kunna förebygga rånen. Det är också vad
              till exempel Brottsförebyggande rådet och Arbetsmiljöverket rekommenderar.
            </seg>
            <seg n="82a59dc1">
              Arbetsmarknadsministern kommer in på var skon egentligen klämmer,
              nämligen varför näringslivet är en så stor motståndare. Det är
              därför att man tycker att det är för dyrt att införa slutna kontanthanteringssystem.
            </seg>
            <seg n="d0c502f2">
              Då ska man komma ihåg att ett enda butiksrån kostar butiksägaren
              ungefär 100 000 kronor enligt en beräkning som branschens egna
              företrädare har gjort. Det är bara för butiken i sig. Till det
              kommer samhällets kostnader för rättsväsen, sjukskrivningar med
              mera som är mycket större.
            </seg>
            <seg n="09c7eeef">
              Att enskilda butiksägare väljer att chansa och tänka Vi drabbas
              nog inte av ett rån hellre än att investera i ett säkert kontanthanteringssystem
              är en sak. Men en regering har ett betydligt större ansvar än
              så. Det är samhällsekonomiskt kortsiktigt och ansvarslöst att
              inte göra allt som över huvud taget går för att minska risken
              för rån, om inte annat av rent ekonomiska skäl.
            </seg>
            <seg n="cdb8867a">
              Framför allt handlar det om riksdagens och regeringens ansvar
              för att skydda människor i samhället mot risken att bli utsatta
              för rån och hot. Det är bara att konstatera att det är en väldig
              skillnad på folk och folk. År 2010 lade man ut en kvarts miljard
              kronor på personskydd för regeringen och riksdagsledamöter. Det
              skyddet kostade ungefär 600 000 kronor per politiker.
            </seg>
            <seg n="b21ce8bc">
              Det är bra att man ser till att skydda personer som är utsatta
              för hot och risk för att drabbas av våld. Men för att skydda alla
              de unga människor som jobbar i butiker och som ser till att vi
              kan köpa mjölk, hyra film och tanka bilen alla dygnets timmar
              är regeringen inte betedd att lägga två strån i kors.
            </seg>
            <seg n="4d0daf76">
              Tar man ett butiksjobb får man tydligen finna sig i att leva
              med rädslan att få en pistol upptryckt i ansiktet eftersom det
              anses vara för dyrt med dubbelbemanning och slutna kassasystem.
              Det räcker att näringslivets organisationer säger nej så är saken
              klar.
            </seg>
            <seg n="55116ebd">
              Det var inte det uppdraget som regeringen fick av riksdagen,
              att fråga vad de tyckte och ha en handuppräckning. Riksdagens
              uppdrag till regeringen var att sätta sig ned och resonera sig
              fram till ett lagförslag som är rimligt, som skyddar de anställda
              och som båda parter kan leva med.
            </seg>
            <seg n="b1030960">
              Att man har satt sig ned och frågat kan inte betraktas som ett
              seriöst sätt att uppfylla det riksdagsbeslut som vi har fattat
              därför att vi bryr oss om alla de butiksanställda som drabbas
              av rån och våld varje dag i vårt land.
            </seg>
          </u>
          <note type="speaker" n="dc0ce5cc">
            Anf. 50 FINN BENGTSSON (M):
          </note>
          <u who="finn_bengtsson_813f74" xml:id="i-102d2103492a439f-1" n="576b04d9">
            <seg n="53f7e343">
              Fru talman! Jag förstår återigen inte hur interpellanten kan
              undvika att höra vad ministern säger i sitt svar och även läsa
              innantill. Mycket riktigt beslutade riksdagen den 10 mars att
              tillkännage för regeringen att initiativ bör tas till att tillsammans
              med arbetsmarknadens parter utforma ett förslag till en lag. Det
              är riktigt.
            </seg>
            <seg n="a6fbe3cc">
              Sedan säger Josefin Brink att LO och Handelsanställdas förbund
              tycker i princip samma sak. I svaret står: Det framgår också att
              LO anser att olika tekniska lösningar är aktuella för butiker
              av olika storlek. Man problematiserar lite grann kring teknikutvecklingen.
            </seg>
            <seg n="6076b317">
              Det gör att en strikt lagstiftning måste ta hänsyn till detta.
              I detta läge är det så att ett regelverk införs snabbare utan
              att det lagfästs när Arbetsmiljöverket har möjlighet att komma
              med föreskriftsförändringar.
            </seg>
            <seg n="5b865f10">
              Jag läser också i ministerns svar att detta normalt sett är en
              ståndpunkt som framförs från arbetstagarhåll. Därmed vill jag
              säga att man från regeringen går mer i armkrok med arbetstagarna
              än med arbetsgivarsidan. Jag sade det i mitt förra inlägg, och
              jag vidhåller detta.
            </seg>
            <seg n="b4e8160b">
              Jag och ministern tillhör ett parti som värnar rättsväsendets
              ansvar för att hindra butiksrån, att arbeta brottsförebyggande
              och att beivra de brott som har begåtts. Jag kan tycka att det
              hör mer till ämnet än att diskutera politikerhot i förhållande
              till interpellantens fråga i sin interpellation. Även om det också
              är ett mycket allvarligt brott är det inte vad frågan handlar
              om.
            </seg>
            <seg n="00062bf8">
              Det handlar om att se hela politiken, ta ansvar för såväl lagstiftningsprocessen
              som de redskap vi har för att snabbt och flexibelt kunna följa
              en teknikutveckling när det gäller sluten kontanthantering. Jag
              delar ministerns bedömning på den punkten.
            </seg>
            <seg n="9d79a811">
              Jag delar också ministerns bedömning att rättsväsendet och satsningar
              på rättsväsendet är av betydelse både för brottsförebyggande åtgärder
              och för att beivra brott. Här ligger vi långt före den rödgröna
              oppositionen.
            </seg>
          </u>
          <note type="speaker" n="4c01c211">
            Anf. 51 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-b2425d9c670b33b5-1" n="41e43634">
            <seg n="38653910">
              Fru talman! Var det inte så, Hillevi Engström, att uppdraget
              som riksdagen gav regeringen var att tillsammans med parterna
              ta fram ett förslag? Betydde det då att alla skulle vara överens
              från början? Betydde det också att all kontanthantering skulle
              bort i Sverige? Nej, så var det inte.
            </seg>
            <seg n="c05e7649">
              Handelsanställdas fackförening har arbetat fram ett 13-punktsprogram
              som gäller detta. Man är fullständigt medveten om att man måste
              hitta en lösning som är rimlig och acceptabel. Men det måste vara
              en lösning som får bort många rån. Det var uppdraget och ingenting
              annat. Men nu lägger regeringen sig platt och hävdar att eftersom
              parterna inte är överens kan man ingenting göra, och då gör man
              ingenting heller.
            </seg>
            <seg n="b7fcec72">
              Jag sade i mitt förra inlägg att vi måste få bort kontanter och
              få mindre kontanthantering. Man kan snacka om att vara förebyggande.
              Att ta bort så mycket kontanter som möjligt är väldigt förebyggande.
              Det minskar möjligheten till rån. Det förbättrar tryggheten på
              väldigt många små arbetsplatser. Det om någonting är förebyggande.
            </seg>
            <seg n="12e5efcc">
              Ni talar om polisiära resurser. Men låt oss då vara förebyggande.
              Låt parterna tillsammans med regeringen ta fram ett förslag som
              är acceptabelt för de flesta. Låt det inte bara stanna vid: Vi
              kan ingenting göra därför att arbetsgivarna har sagt nej.
            </seg>
            <seg n="c1c4230b">
              För mig låter det som ett klassiskt moderat grepp att lyssna
              till arbetsgivarna och strunta i alla dessa som blir utsatta för
              rån. Det är nästan tre om dagen. Det struntar regeringen i.
            </seg>
          </u>
          <note type="speaker" n="cc7a157b">
            Anf. 52 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-fdbd5144c0ddad2f-13" n="d27886e4">
            <seg n="9315a57c">
              Fru talman! Den svenska arbetsmarknaden ska präglas av trygghet
              och öppenhet. Ingen ska behöva vara rädd och orolig för att gå
              till jobbet. Jag känner inte igen mig i det Raimo Pärssinen för
              fram i talarstolen.
            </seg>
            <seg n="6c33c941">
              Menar Raimo Pärssinen att vi inte har ett arbetsmiljöverk som
              kan besluta, förbjuda ensamarbete och meddela föreskrifter om
              sluten kontanthantering när man gör den bedömningen i varje enskilt
              fall? Det är precis vad Arbetsmiljöverket gör. Det är en väldigt
              bra ordning att det i det enskilda fallet kan se vad som passar
              bäst och vad som är rimligt och också följa den snabba teknikutveckling
              som finns på området.
            </seg>
            <seg n="84bab3b7">
              Dessutom har regeringen under de senaste tre åren gett Arbetsmiljöverket
              ökade resurser och ett tydligare uppdrag om ökad kunskap när det
              handlar om hot och våld i arbetslivet. Jag kan konstatera att
              man redan i dag i vissa fall ställer krav på sluten kontanthantering
              och fattar beslut om förbud mot ensamarbete och, som jag sade
              i mitt tidigare svar, nattlucka och sådana lösningar.
            </seg>
            <seg n="dc607de4">
              Är enligt Raimo Pärssinen lösningen att det inte ska finnas kontanter
              i det svenska samhället tror jag att det är svårt att genomföra
              det. Det finns också en risk att rånare tar cigaretter. Vi har
              sett exempel där det har gällt oxfilé. Då ökar brotten i butik.
              Det finns en mängd olika problem i vårt samhälle som man inte
              kan lösa genom så enkla penseldrag som Raimo Pärssinen föreslår.
            </seg>
            <seg n="7685c681">
              Det är viktigt att poängtera i debatten att alliansregeringen
              har en strikt hållning och genomför ett mycket kraftfullt arbete
              för att bekämpa våld och hot i vårt samhälle. Vi satsar stora
              resurser på det. Arbetsmiljöverket har som uppdrag att jobba förebyggande
              och att i vissa fall meddela sådana föreskrifter som Raimo Pärssinen
              tar upp.
            </seg>
          </u>
          <note type="speaker" n="767d9b3b">
            Anf. 53 JOSEFIN BRINK (V):
          </note>
          <u who="josefin_brink_149089" xml:id="i-2fdaf26b23302e88-2" n="b60a89cc">
            <seg n="f7589a5b">
              Fru talman! Att olika tekniska lösningar är lämpliga för olika
              slags butiker är fullständigt självklart. Det står inte på något
              sätt i motsättning till införandet av en lagstiftning. Både ministern
              och Finn Bengtsson försöker få det att framstå som att en lag
              om sluten kontanthantering skulle betyda exakt identiska krav
              på precis alla butiker. Men det står ingenting om det i riksdagsbeslutet.
            </seg>
            <seg n="37ff6cb8">
              Riksdagsbeslutet innebar ett uppdrag till regeringen att ta fram
              en generell lagstiftning för sluten kontanthantering som fungerar
              i hela branschen. Den skulle tas fram i samverkan med parterna.
              En sådan samverkan tycker jag inte att man kan kalla det för när
              man har frågat fem näringslivsorganisationer som har enats om
              att säga att de inte vill ha detta. Sedan har man frågat en arbetstagarorganisation
              som säger det motsatta att detta vill de ha. Sedan räknar man
              och säger: Titta, det blev 51. Då lägger vi ned det här!
            </seg>
            <seg n="74ff56d3">
              Så kan man inte behandla ett riksdagsbeslut. Så kan man inte
              heller behandla ett allvarligt samhällsproblem som orsakar enormt
              stort lidande för mängder av människor som går till sina jobb
              varenda dag och är rädda för att drabbas av hot och våld på jobbet.
              Tyvärr har de också ganska goda skäl att känna denna rädsla.
            </seg>
            <seg n="92a8b33a">
              Jag är förvånad över att arbetsmarknadsministern tycker att det
              är någonting märkligt och nytt med att riksdagen stiftar lagar
              också när det gäller säkerhet på arbetsmarknaden. Vi har mängder
              av sådana lagar på den svenska arbetsmarknaden. I den svenska
              modellen går det till så att man stiftar en lag, och sedan kommer
              arbetsmarknadens parter överens om hur man ska hantera denna lag
              ute på arbetsplatserna. Det är varken nytt eller konstigt, och
              det borde kunna ske på detta område också.
            </seg>
          </u>
          <note type="speaker" n="b7dc0aee">
            Anf. 54 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-9f92621c8225152b-1" n="d27886e4">
            <seg n="b09d0317">
              Fru talman! Jag delar interpellantens oro för människor som är
              rädda för hot och våld; låt mig vara tydlig på den punkten.
            </seg>
            <seg n="802ddfce">
              Jag kan konstatera att LO i sitt remissvar på sanktionsutredningen
              som gäller just arbetsmiljö skriver: Arbetsmiljöverket har mångåriga
              goda erfarenheter av att på ett följsamt sätt anpassa arbetsmiljölagens
              föreskrifter till de snabba förändringarna i arbetslivet. Arbetsmiljöverket
              har också en större möjlighet än regeringen att verkställa statens
              uppgift att balansera arbetsmarknadsparternas olika intressen.
            </seg>
            <seg n="7102656f">
              Som jag har sagt i mina tidigare svar, som det verkar som om
              interpellanten inte riktigt har hört, har Arbetsmiljöverket precis
              det som Josefin Brink efterfrågar: De har möjlighet att göra en
              riskbedömning och besluta om föreskrifter som förbjuder kontanthantering
              i det enskilda fallet där man ställer krav på tekniska lösningar.
              Det handlar om att förbjuda ensamarbete på natten eller att säga
              till när en butiksinnehavare eller en person som har en bensinmack
              måste ha en nattlucka.
            </seg>
            <seg n="3fd2e41f">
              Ska vi gå tillbaka till detaljreglering av alla butiker och restauranger
              i hela Sverige? Det handlar också om loppmarknader och så vidare;
              ni kan själva tänka er hur många tusentals ställen det handlar
              om där man ska installera ett visst tekniskt system, som Josefin
              Brink förespråkar. En enskild kassalösning kostar enligt denna
              princip ungefär 100 000150 000 kronor. Det kommer att innebära
              att man inte får lösningar som är tekniskt anpassade i tiden.
            </seg>
            <seg n="97c84864">
              Jag tror inte att det är lösningen för framtiden, utan jag tror
              att den lösning vi har i dag är bra. Jag skulle gärna vilja höra
              om Vänsterpartiet har någon annan uppfattning än att Arbetsmiljöverket
              gör ett bra arbete när det gäller föreskrifter och förbud i de
              enskilda fallen.
            </seg>
          </u>
          <note n="68ae280b">
            Överläggningen var härmed avslutad.
          </note>
          <note n="64a5fc5a">
            Ajournering
          </note>
          <note n="17f1b574">
            Kammaren beslutade kl. 15.54 på förslag av tredje vice talmannen
            att ajournera förhandlingarna till kl. 18.00.
          </note>
          <u who="unknown" xml:id="i-6dfd568dd407685c-1" n="d27886e4">
            <seg n="2a1b77ea">
              Återupptagna förhandlingar
            </seg>
          </u>
          <note n="ffd5922b">
            Förhandlingarna återupptogs kl. 18.00.
          </note>
          <note n="6fac6a26">
            9 § Svar på interpellation 2011/12:196 om omställningsförsäkringen
          </note>
          <note type="speaker" n="592a024e">
            Anf. 55 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-fdbd5144c0ddad2f-14" n="d27886e4">
            <seg n="cde8be46">
              Fru talman! Lars Johansson har frågat mig om jag avser att ompröva
              politiken så att fler arbetstagare får 80 procent av sin tidigare
              lön via omställningsförsäkringen.
            </seg>
            <seg n="cc30b195">
              Regeringens främsta uppgift är att öka sysselsättningen och därmed
              minska utanförskapet. Regeringen har genomfört en rad reformer
              för att upprätta arbetslinjen. Bland annat har arbetslöshetsförsäkringen
              reformerats till en omställningsförsäkring mellan två jobb. Försäkringen
              består av två delar: en grundförsäkring och en frivillig, inkomstrelaterad
              försäkring. Det är naturligt att ersättningen ser olika ut beroende
              på om den sökande har valt att ansluta sig till den frivilliga
              arbetslöshetsförsäkringen eller inte.
            </seg>
            <seg n="337719bb">
              Regeringen står för en aktiv arbetsmarknadspolitik för att främja
              en omställning. Det är viktigt att det finns ett skyddsnät vid
              arbetslöshet. När vi nu ser en oro i världsekonomin i form av
              en skuldkris behöver vi prioritera en offensiv jobbpolitik. Det
              handlar om aktiva insatser för aktivitet och omställning. Regeringen
              satsar ytterligare 8 miljarder kronor de närmaste åren på en förstärkt
              arbetsmarknadspolitik i form av exempelvis mer arbetspraktik och
              arbetsmarknadsutbildning och fler arbetsförmedlare.
            </seg>
            <seg n="e6743948">
              Jag vill också påminna om den parlamentariska utredningen om
              hållbara försäkringar vid sjukdom och arbetslöshet som tillsattes
              i april 2010. Utredningen har bland annat i uppdrag att se över
              och föreslå förändringar i arbetslöshetsförsäkringen så att alla
              som har förvärvsarbetat och uppfyller arbetsvillkoret har rätt
              till en inkomstrelaterad ersättning vid arbetslöshet. Utredningen
              ska redovisa sitt arbete våren 2013.
            </seg>
            <seg n="89a251ee">
              Västra Götaland står inför en stor utmaning, men som interpellanten
              framhåller finns det också resurser och kompetens för att möta
              den utmaningen. Arbetsförmedlingen är väl rustad för att stödja
              de Saabanställda som blir arbetslösa med individuellt anpassade
              insatser, och regeringen har förstärkta utbildningsinsatser i
              regionen.
            </seg>
            <seg n="018b9ca3">
              Regeringen står upp för den svenska modellen och värnar arbetslinjen.
              En orolig världsekonomi ställer krav på tydliga prioriteringar
              för jobb, välfärd och trygghet. Med regeringens politik tar vi
              ansvar för Sveriges ekonomi. Vi prioriterar aktiva insatser och
              en politik för fler jobb och ökad sysselsättning.
            </seg>
          </u>
          <note type="speaker" n="4aa2a6e3">
            Anf. 56 LARS JOHANSSON (S):
          </note>
          <u who="lars_johansson_de76bc" xml:id="i-f12d504b0d986246-0" n="6dd283a1">
            <seg n="fe524fe1">
              Fru talman! Jag tackar för svaret från arbetsmarknadsministern.
              Tyvärr får jag inte svar på min fråga, nämligen om arbetsmarknadsministern
              avser att göra några förändringar så att fler människor som är
              arbetslösa får 80 procent av sin tidigare lön genom omställningsförsäkringen.
              I dag är det bara 4 procent som har 80 procent i ersättning. Det
              innebär att det skyddsnät vid arbetslöshet som ministern talar
              om inte längre är ett skyddsnät för en mycket stor grupp människor.
              Arbetsmarknadsministern hänvisar också till ett förslag som möjligen
              ska komma våren 2013.
            </seg>
            <seg n="24c4bd26">
              Jag har i min interpellation utgått ifrån situationen i Trollhättan
              och det som händer för väldigt många människor som har haft sin
              anställning på Saab. Jag ska ta några siffror för att göra den
              här frågeställningen väldigt konkret. För närvarande är arbetslösheten
              strax under 14 procent i Trollhättan. Inom IF Metall var arbetslösheten
              20 procent före Saabs konkurs. Det är 1 400 medlemmar. Enligt
              uppgifter från IF Metall i Trollhättan räknar man med att ca 40
              procent av metallarna kommer att vara arbetslösa. Det är 2 854
              personer.
            </seg>
            <seg n="b2855cd7">
              Detta är två frågor. Det handlar om ersättningsnivån, och sedan
              handlar det om avgiften. Vi ska börja med ersättningsnivån.
            </seg>
            <seg n="c366ef46">
              De människor som har jobbat som metallarbetare, som inte får
              ett annat arbete och som har kvalificerat sig för a-kassan får
              en ersättningsnivå som ligger på lite drygt 50 procent av vad
              de hade när de arbetade. Det är alltså ungefär en halvering av
              inkomsten. Det har vi kritiserat regeringen för tidigare i samband
              med fordonskrisen såsom den utvecklade sig hösten 2008 och framåt.
              Det var precis samma situation då. Väldigt många som drabbades
              av arbetslöshet inom fordonsindustrin hamnade på en ersättning
              som låg någonstans mellan 50 och 60 procent. Det innebär att man
              har en betydligt lägre ersättning än om man arbetar, och den är
              alldeles för låg. Det gör att man kanske inte klarar sin ekonomi
              på samma sätt som man kunde göra tidigare när man hade en lön.
            </seg>
            <seg n="f962c433">
              Vi socialdemokrater menar att nivån bör ligga på 80 procent och
              att ungefär 80 procent av löntagarna ska ha 80 procent i ersättning
              vid arbetslöshet. Det är den ena frågan. Jag tycker inte att jag
              har fått något svar av ministern på frågan om hon vill göra någonting
              åt detta eller inte. Jag tycker att det kortsiktigt är en mycket
              allvarlig fråga. Jag ska återkomma till den i kommande inlägg.
            </seg>
            <seg n="c271a6b1">
              Den andra frågan handlar om den oerhörda orättvisa som regeringen
              har skapat med denna arbetslöshetsförsäkring. Det skiljer sig
              väldigt mycket beroende på vilken bransch man arbetar i, det vill
              säga om man arbetar i en bransch med hög arbetslöshet med många
              medlemmar som är arbetslösa eller om man arbetar i en bransch
              där arbetslösheten är låg. Det kan det skilja från 90 kronor och
              upp till 440 kronor beroende på vilken bransch man arbetar i.
              Den orättvisan har regeringen också åstadkommit. Jag tycker att
              det skulle vara intressant att höra hur arbetsmarknadsministern
              ser på den frågan. Ser hon några möjligheter att göra några korrigeringar?
            </seg>
            <seg n="7e471a9b">
              Detta är en verklighet som är oerhört konkret för väldigt många
              människor som drabbats av arbetslöshet i Trollhättan och därför
              får en mycket låg ersättning.
            </seg>
          </u>
          <note type="speaker" n="8efc3272">
            Anf. 57 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-fdbd5144c0ddad2f-15" n="d27886e4">
            <seg n="5dc513af">
              Fru talman! Jag vill tacka för frågan. Låt mig först säga något
              om Saabmedarbetarna i Trollhättan. Jag har själv besökt Trollhättan
              några gånger. Det är en bekymmersam situation. Samtidigt är det
              viktigt att påminnas om att de som har varit anställda på Saab
              står nära arbetsmarknaden. Det är kvalificerad, yrkeskunnig arbetskraft
              som är attraktiv, framför allt om vi får ordning på industrin
              och om industrin får en större efterfrågan igen. Jag har också
              sett positiva rapporter från de omställningsföretag som arbetar
              med Saabmedarbetarna, Startkraft och Trygghetsstiftelsen. Det
              här är attraktiv personal. Jag tror att det är viktigt att påminna
              sig det.
            </seg>
            <seg n="39a23c1a">
              Bland dem som har ersättning från a-kassan är det i dag 30 procent
              som får 80 procent av sin tidigare lön. Så ligger det också till.
            </seg>
            <seg n="01332b4c">
              Jag tror att man måste fundera på vad det är som är viktigt i
              nuläget. Vad är det som gör att Saabmedarbetarna och andra arbetslösa
              personer kan få 100 procent av sin lön? Det är det som regeringens
              jobbpolitik handlar om. Det handlar om att minska utanförskapet,
              vilket har skett sedan valet 2006. Mellan 2006 och 2010 minskade
              utanförskapet med 165 000 personer. Prognosen nu är att det kommer
              att ha minskat med över 200 000 personer. Målsättningen är förstås
              att alla som kan arbeta också ska få ett jobb och få möjlighet
              att få 100 procent av sin lön i plånboken, minus lite skatter.
            </seg>
            <seg n="7d2e797d">
              En höjning av taket i a-kassan, som Socialdemokraterna föreslår
              i sin budgetmotion, kostar 5 miljarder kronor. Då får de som har
              en lön upp till 25 000 kronor per månad 80 procent i ersättning.
            </seg>
            <seg n="03ab3538">
              Regeringen och ansvarsfulla partier står då inför ett val. Vad
              är det som är mest prioriterat? Är det att satsa på jobb, på det
              som skapar jobb, på det som främjar jobb, på ett bättre näringsklimat
              och på företag som vågar och vill anställa? Det är det vägval
              som regeringen står inför för att skapa full sysselsättning. Det
              är också därför vi har satsat drygt 8 miljarder de närmaste åren
              på en aktiv arbetsmarknadspolitik utöver det som tidigare har
              aviserats.
            </seg>
            <seg n="5604da12">
              Vi skärper nu kraven på Arbetsförmedlingen att möta de arbetslösa
              på ett ännu bättre sätt. Det finns mer resurser på Arbetsförmedlingen
              för omställning, för arbetsmarknadsutbildning och för kompetensutveckling.
              Det absolut viktigaste är att satsa på det som skapar jobb och
              gör att de som är arbetslösa i dag får möjlighet att leva på 100
              procent av sin inkomst.
            </seg>
          </u>
          <note type="speaker" n="bd39dada">
            Anf. 58 LARS JOHANSSON (S):
          </note>
          <u who="lars_johansson_de76bc" xml:id="i-f12d504b0d986246-1" n="6dd283a1">
            <seg n="46206b6f">
              Fru talman! Tack för svaret, Hillevi Engström. Frågan är ändå:
              Varför är det så viktigt att pressa ned inkomsten för människor
              som kommer i arbetslöshet? Bara att bli arbetslös är ju en stor
              omställning för en människa som är van att arbeta. Varför ska
              man då pressa ned ersättningsnivåerna till 5060 procent? Vilken
              ideologi ligger bakom det? Jag kan notera att man tidigare har
              talat om att detta skulle vara ett sätt att försöka pressa ned
              löneökningstakten. Det är vad finansministern talade om framför
              allt under 2006 och 2007. Det skulle kunna påverka lönebildningen.
            </seg>
            <seg n="7c65836a">
              Det finns forskning som visar att man inte alls har fått lägre
              löneavtal bara för att ersättningen från a-kassan har varit lägre
              och att det därmed skulle vara lättare att få ut folk på arbetsmarknaden.
              Det sambandet finns inte. Däremot kanske människor känner sig
              otrygga och inte vågar ta chansen att satsa på något nytt när
              de befinner sig i en omställningsperiod då de ska söka sig vidare
              på arbetsmarknaden. Då kanske man biter sig fast i det man har
              för att inte hamna i en situation då man inte har något arbete.
            </seg>
            <seg n="701ca62a">
              Jag tycker att det är allvarligt att regeringen inte vill ompröva
              sin politik på den här punkten.
            </seg>
            <seg n="3bf487f7">
              När det gäller Trollhättan tror jag säkert att man i en del fall
              kommer att få andra arbeten. Det pågår just nu ett omfattande
              rekryteringsarbete på Volvo i Göteborg till exempel där man försöker
              rekrytera dem som blir arbetslösa i Trollhättan. Situationen är
              ju inte helt ny i Trollhättan. Det har varit en nedgång i arbetstillfällen
              på Saab under en längre period. Det är därför arbetslösheten är
              så hög i Trollhättan.
            </seg>
            <seg n="534bc266">
              Nu kommer ytterligare en stor grupp människor att hamna i arbetslöshet.
              Många av dem kommer tyvärr inte snabbt in på arbetsmarknaden utan
              tvingas gå i arbetslöshet en längre period innan det skapas möjlighet
              till nya jobb. De ska då leva på den låga ersättningen.
            </seg>
            <seg n="71155a0a">
              Jag tycker att det är ett underbetyg till det svenska välfärdssamhället
              att vi gör som den regering som Hillevi Engström tillhör och prioriterar
              skattesänkningar eller sänkning av krogmomsen i stället för att
              se till att människor som jobbar i en exportindustri som är betydelsefull
              för Sveriges tillväxt ska ha möjlighet till en omställningsförsäkring
              så att de, när de går från ett jobb till ett annat och under en
              period är arbetslösa, har en ersättning som de kan leva på. Jag
              tycker att det är ett underbetyg till regeringen att man inte
              ser det förhållandet.
            </seg>
            <seg n="ed878358">
              Detta är inte första gången. Det har pågått ända sedan fordonskrisen
              hösten 2008 att människor som arbetar inom viktiga industrigrenar
              i Sverige har hamnat i arbetslöshet och fått väldigt låg ersättning.
              Det skapar naturligtvis stora spänningar i de familjer som ska
              leva på en låg ersättning.
            </seg>
          </u>
          <note type="speaker" n="266c9dbc">
            Anf. 59 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-fdbd5144c0ddad2f-16" n="d27886e4">
            <seg n="3b9636f9">
              Fru talman! Jag vill säga något om de drygt 8 miljarder som regeringen
              satsar på en aktiv arbetsmarknadspolitik. Det handlar om att sänka
              momsen på restaurang- och cateringtjänster. Ibland möts jag av
              uppfattningen att vissa branscher inte är lika viktiga som andra.
              Alla jobb räknas och alla jobb behövs. Det gäller inte minst de
              jobb som många ungdomar och utrikes födda har. Det är minst lika
              viktigt att satsa på den kategorin arbetstagare som på en kvalificerad
              arbetskraft som har lite lättare att komma tillbaka på arbetsmarknaden.
            </seg>
            <seg n="c769df8a">
              Regeringen har aldrig haft och kommer aldrig att ha som ambition
              att pressa ned inkomsterna tvärtom. Om vi har ett gott arbetsklimat
              och ett gott näringslivsklimat med företag som kan exportera och
              göra bra affärer och sälja sina produkter kommer naturligtvis
              lönerna att öka. Vi står inför viktiga val. Hur mycket ska vi
              öka bidragen och ersättningarna till dem som inte arbetar, och
              hur mycket ska vi satsa på åtgärder för att få folk i arbete?
            </seg>
            <seg n="df7a94fa">
              Jag kan nämna att Socialdemokraterna höjer arbetsgivaravgifterna
              för unga människor med 17 miljarder kronor. Det tror jag kommer
              att få som effekt att ännu färre ungdomar har chans att komma
              in på arbetsmarknaden. Socialdemokraterna har en ganska hög debatton
              när det gäller a-kassan. När jag läser Socialdemokraternas budgetmotion
              ser jag att man inte återkommer till mycket av det man har pratat
              om. Skälet kan vara antingen att man tycker att regeringens politik
              har varit bra eller att det helt enkelt är oerhört kostsamma reformer.
              Den här ökningen kostar 5 miljarder kronor. Man kan fundera på
              om man ska lägga det på ökade ersättningar i systemen eller på
              det som vi tror genererar jobb.
            </seg>
            <seg n="af838d00">
              För alliansregeringen är det viktigt att satsa pengar på en aktiv
              arbetsmarknadspolitik. Det som är prioritet ett är att människor
              kommer tillbaka i jobb och får 100 procent av sin lön att leva
              på, att vi har ett bra näringsklimat, att det blir billigare för
              arbetsgivare att anställa ungdomar och långtidsarbetslösa och
              att det finns resurser för omställning exempelvis för dem från
              Saab. Det kan behövas kompetensutvecklingsinsatser. Man kanske
              har arbetat på Saab väldigt länge och behöver få extra kompetens
              för att vara anställbar. Då är det viktigt att det finns en arbetsförmedling
              som möter de önskemålen och behoven.
            </seg>
            <seg n="f030099c">
              Det väger mellan två spår. När vi har ett begränsat utrymme i
              budgeten, hur använder vi det på det mest effektiva sättet så
              att alla som kan arbeta också får chansen att göra det?
            </seg>
          </u>
          <note type="speaker" n="065b53de">
            Anf. 60 LARS JOHANSSON (S):
          </note>
          <u who="lars_johansson_de76bc" xml:id="i-f12d504b0d986246-2" n="6dd283a1">
            <seg n="073d1cbd">
              Fru talman! Vi kan naturligtvis diskutera olika sätt att finansiera
              förbättringar i a-kassan. Jag kan bara konstatera att regeringens
              politik är att det är viktigt att satsa på att sänka krogmomsen
              med drygt 5 miljarder och att ge människor möjlighet att bygga
              om sina hus och använda hushållsnära tjänster för ungefär 15 miljarder.
              Ni gör de prioriteringarna. Det är hela 20 miljarder som läggs
              på sådant som ni tycker är viktigare än att se till att människor
              som drabbas av arbetslöshet i viktiga exportnäringar får en rimlig
              ersättning när de blir arbetslösa. Det är olika syn på människor
              och olika syn på vilka risker man tar i livet och var man råkar
              vara anställd.
            </seg>
            <seg n="03460fed">
              Vad jag förstår av svaret anser ni fortfarande att om man arbetar
              inom till exempel finansbranschen ska man bara betala 85 kronor
              i månaden till a-kassan, men om man arbetar inom hotell- och restaurangbranschen
              ska man betala 400 kronor i månaden till a-kassan. Ni tycker att
              det är riktigt att det är så stor skillnad. Arbetslösheten är
              så mycket högre inom hotell- och restaurangbranschen än inom finansbranschen.
              Det är det som gör att avgifterna är så olika. Ni har förändrat
              a-kassesystemet.
            </seg>
            <seg n="7b76b47f">
              Det här byggdes upp en gång i tiden första gången man införde
              statsbidrag till a-kassan. Det var 1934. Sedan har man successivt
              skapat sådana ersättningsnivåer att man har kunnat ha många fackliga
              medlemmar och många som har engagerat sig i att bygga upp en kollektiv
              a-kassa och ta gemensamt ansvar. Ni talar om att eventuellt skapa
              en obligatorisk sådan. Vad det kommer att kosta och hur det ska
              administreras finns det inga svar på. Ni har inget alternativ.
            </seg>
          </u>
          <note type="speaker" n="654c7886">
            Anf. 61 Arbetsmarknadsminister HILLEVI ENGSTRÖM (M):
          </note>
          <u who="unknown" xml:id="i-fdbd5144c0ddad2f-17" n="d27886e4">
            <seg n="bd872ef5">
              Fru talman! Jag tackar för frågan. Jag tror att vi måste kunna
              göra många saker samtidigt. Jag tror att det är oerhört viktigt
              med de möjligheter vi har när det gäller både RUT- och ROT-avdrag.
              Jag vet att Socialdemokraterna också stöder dem men kanske i någon
              annan omfattning.
            </seg>
            <seg n="9bc2bfe8">
              Restaurang- och cateringmomsen var ett vallöfte från Socialdemokraterna,
              Vänstern och Miljöpartiet. Skälet var kanske inte att det skulle
              bli billigare att gå på restaurang utan att fler skulle kunna
              jobba i denna typ av branscher och att det helt enkelt genererar
              arbetstillfällen.
            </seg>
            <seg n="08721cfa">
              Jag tror att det är viktigt att fundera på hur vi ska prioritera
              våra gemensamma resurser. Då tycker jag att det är viktigt att
              människor kommer i arbete och att tiden mellan två arbeten blir
              så kort som möjligt. Man ska få ett ordentligt stöd från Arbetsförmedlingen
              nu finns det också möjlighet att använda omställningsföretag så
              att man kan bygga på sin kompetens och bli anställbar.
            </seg>
            <seg n="5255a67f">
              Det är också viktigt med andra satsningar som sker till exempel
              genom Trollhättanpaketet med utbildningsinsatser. Vi är också
              mycket lyhörda om det skulle behövas andra insatser, och vi har
              en marginal i budgeten.
            </seg>
            <seg n="d6eb6f7c">
              Jag kan till skillnad från mina europeiska kolleger konstatera
              att Sverige särskiljer sig. Vi har möjlighet att satsa på en aktiv
              arbetsmarknadspolitik, vilket jag är stolt över. I de flesta av
              Europas länder är det bara kontantstöd som man kan erbjuda sina
              arbetslösa medborgare.
            </seg>
            <seg n="3bc4f9bb">
              Sedan är det ett val mellan att höja ersättningar och att satsa
              på en aktiv arbetsmarknadspolitik. Vi har så att säga samma budgetutrymme.
              Jag tror att det är förödande att höja kostnaderna till exempel
              för att anställa unga. Det skulle på sikt leda till en sämre utveckling,
              inte minst för unga som söker jobb.
            </seg>
          </u>
          <note n="68ae280b">
            Överläggningen var härmed avslutad.
          </note>
          <note n="1c041afb">
            10 § Bordläggning
          </note>
          <note n="32a37a5c">
            Anmäldes och bordlades
          </note>
          <note n="0c1f7758">
            11 § Anmälan om interpellationer
          </note>
          <note n="52e24e84">
            Anmäldes att följande interpellationer framställts
          </note>
          <note n="09a9343c">
            den 27 januari
          </note>
          <note n="5697f922">
            Bodil Ceballos
          </note>
          <note n="b383b511">
            den 30 januari
          </note>
          <note n="dc692112">
            Berit Högman
          </note>
          <note n="dc692112">
            Berit Högman
          </note>
          <note n="8fd6b053">
            den 31 januari
          </note>
          <note n="403b7f19">
            Gunilla Svantorp
          </note>
          <note n="403b7f19">
            Gunilla Svantorp
          </note>
          <note n="403b7f19">
            Gunilla Svantorp
          </note>
          <note n="1d925d19">
            Interpellation 2011/12:208 redovisas i bilaga som fogats till
            riksdagens snabbprotokoll tisdagen den 31 januari.
          </note>
          <note n="28b335cd">
            Övriga interpellationer redovisas i bilaga som fogats till riksdagens
            snabbprotokoll tisdagen den 14 februari.
          </note>
          <note n="fcfd81e8">
            12 § Anmälan om frågor för skriftliga svar
          </note>
          <note n="44e8463a">
            Anmäldes att följande frågor för skriftliga svar framställts
          </note>
          <note n="09a9343c">
            den 27 januari
          </note>
          <note n="dc692112">
            Berit Högman
          </note>
          <note n="69d8a204">
            Peter Jeppsson
          </note>
          <note n="b383b511">
            den 30 januari
          </note>
          <note n="4b9c3415">
            Anders Karlsson
          </note>
          <note n="8fd6b053">
            den 31 januari
          </note>
          <note n="dc692112">
            Berit Högman
          </note>
          <note n="c3ec9780">
            Isak From
          </note>
          <note n="92de9c8d">
            Carina Hägg
          </note>
          <note n="ec55433f">
            Nina Larsson
          </note>
          <note n="a3188a99">
            Frågorna redovisas i bilaga som fogats till riksdagens snabbprotokoll
            tisdagen den 14 februari.
          </note>
          <note n="db4235d3">
            13 § Anmälan om skriftliga svar på frågor
          </note>
          <note n="c67cc568">
            Anmäldes att skriftliga svar på följande frågor inkommit
          </note>
          <note n="b383b511">
            den 30 januari
          </note>
          <note n="403b7f19">
            Gunilla Svantorp
          </note>
          <note n="e5ac6951">
            Matilda Ernkrans
          </note>
          <note n="8caef9ec">
            Svaren redovisas i bilaga som fogats till riksdagens snabbprotokoll
            tisdagen den 14 februari.
          </note>
          <note n="cda3cb48">
            14 § Kammaren åtskildes kl. 18.21.
          </note>
          <note n="e0d925e7">
            Förhandlingarna leddes av tredje vice talmannen.
          </note>
          <note n="87b12559">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
